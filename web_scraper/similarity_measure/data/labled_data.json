{"id": 1, "text": "I Danmark har det den seneste tid været vanskeligt at skaffe håndsprit, men alle har mulighed for at vaske hænder i rent vand og med sæbe. For tre milliarder mennesker i udviklingslande er det ikke en selvfølgelighed, og det får nu udviklingsminister Rasmus Prehn (S) til at reagere. - Det her kan gå helt galt. Vi kommer formentlig allerede i næste uge igen til at tage stilling til, hvad vi yderligere gør, men nu her bevilger vi 100 millioner kroner, siger han. Den danske regering har besluttet at give de 50 millioner til FN's børnefond, UNICEF, og 50 millioner kroner til Verdenssundhedsorganisationen WHO i støtte til indsatsen mod COVID-19 i udviklingslandene. Ifølge UNICEF og WHO har 40 procent af klodens befolkninger ikke regelmæssig adgang til rent vand og sæbe. Og hvert år dør omkring 300.000 børn af diarrélignende sygdomme, der kunne være undgået, hvis de havde haft adgang til ordentlig hygiejne. Dette var vel at mærke før, coronavirusset spredte sig. Det bliver nærmest umuligt at sætte tal på, hvor mange børn der får brug for hjælp, ifølge generalsekretæren i UNICEF Danmark, Karen Hækkerup. - De får brug for vand og sanitet, men også skolehjælp. Vi skal i den grad have samlet penge sammen, så vi kan sikre at børnene overlever. Generalsekretæren kalder behovet for 'nærmest uendeligt'. - Vi har ikke set noget, der minder om det her, siden ebolakrisen i 2014-16, og det var kun i Vestafrika. Det her er i hele verden, siger Karen Hækkerup. Den seneste uge har coronavirus med hast spredt sig til store dele af Afrika, og det findes nu i 36 ud af Afrikas 54 lande. De officielle antal smittede er stadig samlet set under 1.000, men det er gået hurtigt i de seneste dage, og det bekymrer den danske udviklingsminister, Rasmus Prehn. - Folk dør i forvejen af mange sygdomme. Sundhedstilstanden er meget svækket på grund af alle de andre sygdomme, og det kan blive katastrofalt. Tag et land som Burkina Faso, hvor jeg lige har været. Der har de adgang til en respirator, siger han. De 50 millioner kroner, som regeringen nu bevilger til Unicef, vil børnefonden blandt andet bruge på beskyttelsesudstyr, information og ikke mindst adgang til rent vand. - Det her er ikke en katastrofe, som vi har set før. Vi kan tage vores oprindelige plan for 2020 og krølle sammen, og nu laver vi en ny sammen med WHO. Vi arbejder blandt andet også på at lave digitale skoler og læringsmateriale, siger generalsekretær Karen Hækkerup. Mens først Kina og siden Europa blev lukket ned i kampen mod coronavirusset, så det faktisk længe ud til, at Afrika for en gang skyld skulle slippe for en farlig sygdom. Men med de seneste dages udvikling er der intet, der tyder på, at det vil være tilfældet. WHO har bedt de afrikanske lande forberede sig på det værste, og i denne uge har vi da også været vidne til, at store dele af Afrika er lukket ned. I lande som Sydafrika, Kenya, Tanzania og Nigeria er børn sendt hjem fra skole. Der er indført forbud for forsamlinger, og pludselig kan man mærke, at befolkningerne er voldsomt bekymrede. I Cape Town, hvor jeg bor, er der nu langt mellem busserne, der er få biler på vejene, og butikkernes hylder bliver ribbet flere gange om dagen. Regeringen har indført forbud mod prisstigninger på en lang række varer, blandt andet toiletpapir og håndsprit. I Kenya jagter politiet dem, der tager en tur på stranden. I Sydafrika er det nu forbudt at sælge alkohol om aften, og i Cape Towns fattigste kvarterer, der i årevis har været hærget af dødelige bandekrige, ja, der holder selv gangsterne sig i ro af frygt for at blive smittet med coronavirus. På blodigste vis har banderne bekæmpet hinanden over adgangen til at sælge stoffer, men her mærker man altså også krisen. En del af ingredienserne til deres narko kommer fra Kina, og de er tilsyneladende umulige at få fat i nu. De sydafrikanske myndigheder har vurderet, at op mod 350.000 risikerer at dø af coronavirus, og det er vel at mærke i Afrikas mest udviklede land. Hvordan resten af kontinentet kan blive ramt, er der få, der tør spå om. Til gengæld er ingen i tvivl om, at det kommer til at gå hårdest ud over de fattigste. Overalt i Afrikas storbyer bor millioner af mennesker i tæt og dårlig bebyggelse, hvor flere hundrede mennesker deler den samme vandhane. Fælles for dem er, at de alle har en økonomi, der er så dårlig, at de har svært ved at isolere sig. De har simpelthen ikke råd til det; De skal tjene penge, hvis de vil overleve, og derfor kan smitten blive meget svær at begrænse. Lige siden Kina lukkede ned, har mange afrikanske lande mærket det på økonomien, og efter de selv har lukket grænserne, ja, så er det selvsagt blevet endnu værre. - Der er i forvejen rekordhøj ungdomsarbejdsløshed, og det vil blive meget værre. Det er voldsomt, og der er meget, vi skal have fokus på i tiden fremover, siger udviklingsminister Rasmus Prehn. Han har derfor brugt det meste af ugen på at tale med partnere i andre lande, i FN og forskellige hjælpeorganisationer, siger han. Selv før coronavirusset blev en del af afrikanernes bevidsthed, var frygten for at blive syg meget stor. De offentlige hospitaler i langt de fleste afrikanske lande er presset til det yderste. Derfor handler det heller ikke kun om at overleve, ifølge Unicefs generalsekretær i Danmark. - Det handler også om at skabe håb om i morgen. Det handler om, at vi alle står sammen. Vi skal genskabe verden på den anden side af det her, siger Karen Hækkerup.", "annotations": [{"label": 1, "user": 1}], "meta": {}, "annotation_approver": null}
{"id": 2, "text": "Snart vil mere end hver femte amerikaner være underlagt regler om at blive indendørs. Det skriver The New York Times. En efter en er en række af USA's største delstater begyndt at indføre strikse regler, der indskrænker indbyggernes bevægelsesfrihed i et forsøg på at begrænse spredningen af coronavirus. Det gælder blandt andet delstaterne New York, Illinois og Connecticut. I alt er flere end 75 millioner mennesker i USA underlagt regler i forbindelse med udbruddet af coronavirus, skriver nyhedsbureauet Reuters. I New York indførte guvernør Andrew M. Cuomo fredag strenge begrænsninger på udendørsaktiviteter i delstaten. Blandt andet skal alle virksomheder med ikke-essentielle funktioner sende alle deres medarbejdere hjem. Reglen træder i kraft søndag aften klokken otte lokal tid. I delstaten er der hidtil registreret flere end 7800 smittetilfælde. - Disse tiltag vil blive håndhævet, sagde guvernøren på et pressemøde fredag. - Det er ikke bare venlige råd, understregede han. I New York må raske personer under 70 år dog fortsat gå uden for for at købe ind eller motionere, så længe de holder god afstand til andre. Få timer efter udmeldingen fra New York har flere andre amerikanske delstater fulgt trop. I Connecticut kom guvernør Ned Lamont med en lignende udmelding, og i New Jersey oplyser guvernør Philip Murphy, at han har planlagt at indføre samme regler lørdag. I Illinois annoncerede guvernør J.B. Pritzker fredag en ordre om at \"blive hjemme\" for alle delstatens indbyggere. Derudover må alle virksomheder med ikke-essentielle funktioner lukke fra lørdag eftermiddag klokken fem lokal tid. - Det har ikke været en nem beslutning, sagde Pritzker. - Jeg forstår, at jeg i nogle tilfælde står med et valg mellem at redde folks liv eller folks levebrød. Men i sidste ende kan du ikke have et levebrød, hvis ikke du har dit liv. De seneste tiltag kommer, efter at Californiens indbyggere fredag vågnede op til en ny virkelighed med stramme restriktioner. Delstatens guvernør, Gavin Newsom, har beordret Californiens 40 millioner indbyggere at blive indendørs så meget som muligt. Den samme regel er blevet indført i New Orleans, hvor de 390.000 beboere kun må gå ud for \"vigtige ærinder\". /ritzau/", "annotations": [{"label": 1, "user": 1}], "meta": {}, "annotation_approver": null}
{"id": 3, "text": "Den amerikanske countrysanger Kenny Rogers døde fredag i en alder af 81 år. Det skriver flere medier, herunder og . Ifølge medierne døde Kenny Rogers af naturlige årsager og med sin familie omkring sig. - I en karriere, der spændte over mere end seks årtier, efterlod Kenny Rogers sig et uudsletteligt præg på amerikansk musikhistorie, lyder det fra familien i en udtalelse ifølge Huffington Post. Den kendte countrysanger kæmpede med helbredet gennem længere tid. For to år siden måtte han eksempelvis af helbredsmæssige årsager aflyse flere koncerter på sin karrieres sidste turné. Kenny Rogers fik sit musikalske gennembrud i 1958 med singlen \"That Crazy Feeling\", der også sikrede ham en optræden i datidens populære musikprogram \"American Bandstand\". Siden fulgte en tid, hvor han var en del af grupperne New Christy Minstrels og Kenny Rogers and the First Edition, men i 1974 valgte han igen at gå solo. I 1977 modtog han en Grammy for sangen \"Lucille\", og allerede i 1978 kunne han igen tage en Grammy med hjem for sangen \"The Gambler\". Den blev i 2018 optaget på The National Recording Registry of the Library of Congress som amerikansk kulturarv. I 1983 cementerede Kenny Rogers sin plads på den musikalske scene med et af sine største hits \"Island in the Stream\". Her synger han duet med sangerinden Dolly Parton. Foruden musikkarrieren har Rogers blandt andet forsøgt sig som skuespiller, ejer af en restaurantfranchise og sit eget pladeselskab. Kenny Rogers efterlader sig konen Wanda Miller og fem børn. /ritzau/", "annotations": [{"label": 2, "user": 1}], "meta": {}, "annotation_approver": null}
{"id": 4, "text": "627 personer i Italien har i løbet af det seneste døgn mistet livet efter smitte med coronavirus. Det er det største antal døde registret på et enkelt døgn i landet, siden coronaepidemien greb fat i Italien. I alt er 4.032 coronapatienter i Italien nu døde. For bare fem dage siden var tallet under det halve. Allerede i går blev Italien det land i verden, der har registreret flest corona-relaterede dødsfald - også flere end i Kina. Det er særligt Lombardiet i det nordlige Italien, der er hårdt ramt. I den region er der registreret 2.549 dødsfald og konstateret 22.264 smittetilfælde. Situationen i Norditalien er så grel, at hæren i løbet af natten til i går kørte 15 lastbiler med lig ud af byen Bergamo, fordi krematoriet i Bergamo ikke kunne følge med de mange ofre for coronavirus. Samtidig lød det fra Lombardiets guvernør, Attilio Fontana, at regionens læger og sygeplejersker er tæt på bristepunktet: - Jeg er bekymret for, at de kan bukke under fysisk og psykisk, for hvis de skulle bukke under, ville det virkelig være en katastrofe. Situationen på landets hospitaler er så katastrofal, at læger er nødt til at tage valg, de ellers kun vil træffe i krigslignende situationer. På nogle hospitaler har de hvor det står, at patienter med 'bedst chance for succesfuld behandling og mest håb for liv' skal have plads på intensivafdelingerne. - Hvis du har en 99-årig patient, er det en patient med mange sygdomme. Hvis du får en ung person ind, som har brug for at blive intuberet, og du kun har en respirator, så begynder du ikke at slå plat eller krone, fortæller den italienske kirurg Carlo Vitelli til Samtidig advarer personale på landets hospitaler om, at de ikke har det rette udstyr til at beskytte sig selv for at blive smittet med coronavirus, og flere ansatte er selv blevet indlagt på intensivafdelinger. - Vi er som soldater ved frontlinjen, men uden våben, siger Paola Pedrini, der er formand for sammenslutningen af praktiserende læger i Italien, til Det er seks regioner i Norditalien, som er særligt stærkt påvirket af coronavirusset. Men det ændrer ikke på, at hele landet er lukket ned, og premierminister Giuseppe Conte har indført en række regler og begrænsninger for at mindske smitten. Man må kun bevæge sig udenfor, hvis man skal på arbejde, eller hvis der er tale om en livstruende situation. Af den grund har man blandt andet kunnet se videoer med patruljevogne, der kører gennem Italiens gader og beder folk blive hjemme.", "annotations": [{"label": 1, "user": 1}], "meta": {}, "annotation_approver": null}
{"id": 5, "text": "Coronavirusset har lukket skolerne i Danmark og rejst en masse spørgsmål om, hvordan man bør omgås hinanden - ikke mindst hos børnene. Derfor har Ultra Nyt bedt Maria Koch Aabel, der er chefkonsulent i Sundhedsstyrelsen, svare på nogle af de mange spørgsmål, de danske børn nu sidder med. Et af spørgsmålene kommer fra Nanna Galatius på 11 år, som gerne vil vide, om hun kan stadig kan lave legeaftaler. - Må jeg gerne være sammen med min veninde? lyder spørgsmålet. Ja, lyder det korte svar fra Maria Koch Aabel. Men kun hvis man ikke har symptomer på sygdom og holder afstand til hinanden. - Allerhelst ville det være godt, hvis I er udenfor, når I er sammen, tilføjer hun. Sebastian Nore Frederiksen på 12 år vil gerne vide, hvor længe man kan være sammen med sine venner ude i det fri, mens Filippa Funder på 11 år spørger, om hun må sove sammen med andre.", "annotations": [{"label": 2, "user": 1}], "meta": {}, "annotation_approver": null}
{"id": 6, "text": "153 personer er indlagt i Danmark på grund af coronavirus. 30 af dem er på en intensiv afdeling. 27 af de indlagte på en intensiv afdeling er i respirator. I går var 24 personer indlagt på intensiv afdeling, og mindst 18 af dem er i respirator. Ifølge Jens Lundgren, der er professor i infektionssygdomme på Rigshospitalet, er udviklingen af tallene nogenlunde som forventet. - Det er et udtryk for, at vi heldigvis ikke ser en stigning, som vi har set de foregående dage. Vi kan håbe, at det er en tendens til, at affladningen fortsætter de næste par dage, fordi regeringen og myndighedernes tiltag virker, men det er alt for tidligt at konkludere noget endnu, siger han. Jens Lundgren vurderer, at billedet måske vil være tydligere på den anden side af weekenden. Tidligere i dag oplyste myndighederne desuden, at der har været yderligere to coronarelaterede dødsfald, så det samlede tal nu er seks. Da det første coronarelaterede dødsfald i Danmark blev meldt ud, sagde DR's sundhedskorrespondent, Peter Qvortrup Geisling, at udviklingen ikke er overraskende. - Statistisk er der så mange danskere, der er smittet med coronavirus, at det er forventeligt, at vi nu ser de første dødsfald. Sundhedsmyndighederne har vurderet, at mellem 1.600 og 5.600 danskere vil dø i forbindelse med coronasmitte. Det er sundhedsmyndighedernes vurdering, at det bliver nærmere 1.600 end de 5.600 danskere, der mister livet i forbindelse med smitten. I alt 1.132 personer i Danmark er blevet konstateret smittet. Der er dog formentlig et stort mørketal, da tallet ikke er et udtryk for det samlede antal smittede, da ikke alle med symptomer på virusset bliver testet. Fokus er på personer med tydelige symptomer. Derfor forventes det samlede antal smittede at være langt højere. Hvis man kun har symptomer som let feber eller forkølelse, er opfodringen at blive hjemme, til man er rask.", "annotations": [{"label": 1, "user": 1}], "meta": {}, "annotation_approver": null}
{"id": 7, "text": "Ældre borgere opfordres til ikke at tage offentlig transport for at minimere risikoen for at blive smittet med coronavirus. Sådan lyder et fælles opråb fra transportministeren, Ældre Sagen og Faglige Seniorer. - Vi står i en alvorlig situation, hvor vi desværre har set flere ældre borgere blive hårdt ramt af coronavirus, siger transportminister Benny Engelbrecht (S). - Ældre kan mindske risikoen for, at de bliver smittet, ved at undgå bus, tog og metro. Derfor kommer vi nu med denne fælles appel, siger han i en pressemeddelelse. /ritzau/", "annotations": [{"label": 2, "user": 1}], "meta": {}, "annotation_approver": null}
{"id": 8, "text": "Det ligner til forveksling en video om Milanos turistattraktioner. Der mangler dog en helt central detalje. Mennesker. Pladser, centre og gader, der førhen var proppet med selfiestænger og gadesælgere, står nu helt nøgne. Enkelte gange krydser en forbipasserende, men ellers er de eneste mennesker på gaden en gruppe politibetjente, der venter på at kontrollere passagerer ved metroopgange. Sådan ser det ud i en af de videoer, den lokale journalist Alessio Lasta optager. Italien er det land i Europa med flest corona-smittede. Tirsdag den 17. marts er over 27.000 mennesker smittet, men tallet ændrer sig dagligt. For at mindske smitten har landets premierminister, Giuseppe Conte, bedt alle om at holde sig indendøre og kun bevæge sig ud for arbejde eller i livstruende situationer. Horisont har derfor bedt Alessio Lasta dokumentere italienernes nye hverdag. Men én ting er status på gaderne. Noget andet er på hospitalerne. Han har fået lov til at besøge en intensivafdeling i en forstad lidt uden for Milano. Her filmer han den nødsituation, som han selv beskriver det, der er opstået efter Covid-19 er kommet til landet. På intensivafdelingen nær Milano bliver Alessio Lasta mødt af læger og sygeplejerske klædt i engangskitler, handsker, hårnet og kirurgisk maske. For at komme tættere på patienten skal Alessio Lasta klæde sig i samme engangstøj som hospitalets personale. Afdelingen har 12 patienter og venter på nummer 13. Det hele er forberedt. Respiratoren står klar, og slange på slange er koblet fast. Længere nede ad gangen har en af lægerne netop tilset en ny patient. Han kan ikke trække vejret. Patienterne ligger på række omgivet af rør og slanger. Alle på intensivafdelingen. Så snart en seng er tom, ankommer en ny patient. Hvor længe, det fortsætter, er uvist. Den 17. marts er der registreret 2.158 dødsfald som følger af Covid-19 i Italien. Antallet af helbredte er på 2.745 personer. Hele Alessio Lastas besøg på intensivafdelingen kan du se i , hvor du også kan få et indblik i, hvad der sker, når en familie mister et medlem til Covid-19.", "annotations": [{"label": 2, "user": 1}], "meta": {}, "annotation_approver": null}
{"id": 9, "text": "Kampfly i det danske luftrum hører til en sjældenhed. Derfor blev en del borgere nok overraskede, da de i dag kunne kigge op i luften og se ti danske F-16-fly over dem. F-16-flyene fejrer 40 års jubilæum, og det har de i dag markeret ved en 10-skibsformationsflyvning over det meste af Danmark i løbet af både formiddagen og eftermiddagen. I forbindelse med dette har Forsvaret optaget en video af formationerne. Det bringer vi et kort sammenklip af i videoen ovenfor.", "annotations": [{"label": 2, "user": 1}], "meta": {}, "annotation_approver": null}
{"id": 10, "text": "Det skal være slut med, at seksuelle overgreb mod børn, som ikke er direkte samleje, typisk straffes med 3-4 måneders fængsel. Derfor vil regeringen øge straffen mod pædofile, der begår seksuelle overgreb mod børn i form af eksempelvis oralsex og stimulering af kønsorganer, skriver Altinget. - Der er eksempler på seksuelle overgreb i familier, hvor det ikke er samleje, som typisk straffes med 3-4 måneders ubetinget fængsel. Hvis det er niveauet, så synes jeg simpelthen, vi skal se at få det skærpet, siger justitsminister Nick Hækkerup (S) til Altinget. Strafniveauet for decideret samleje med børn blev i 2016 hævet fra 2,5 til 3,5 års fængsel. Og det er et niveau, som regeringen vil tættere på, når det kommer til andre typer af seksuelle overgreb mod børn. - Der er stor forskel på straffen, alt efter om der er tale om samleje eller ej, i et omfang, som ikke giver mening, siger Nick Hækkerup. Justitsministeren har ikke noget bud på, hvor meget, han synes, straffen skal hæves. Det er noget, der skal kigges på i den kommende tid, forklarer han. Ud over skærpede straffe skal embedsmændene undersøge muligheden for at inddrage pædofilidømtes pas. Det skal sikre, at pædofilidømte ikke rejser ud i verden og begår nye overgreb. - Vi kan ikke inddrage passene helt generelt. Men vi kan godt se på, om der kan være konkrete omstændigheder, hvor der er en øget risiko for nye overgreb, som retfærdiggør, at man i en periode vil kunne inddrage passet hos en pædofildømt, siger Nick Hækkerup. Frederik Waage, der er professor i forfatningsret ved Syddansk Universitet, er i tvivl om, hvorvidt ministerens forslag er i strid med Den Europæiske Menneskerettighedskonvention. - Hvis man inddrager en dansk statsborgers pas for en lang årrække, efter at straffen er udstået, er det potentielt i konflikt med artikel 2 i konventionens fjerde tillægsprotokol, der er en del af dansk lov, siger Frederik Waage til Altinget. Artikel 2 fastslår, at enhver har frihed til at forlade et hvilket som helst land, herunder sit eget. /ritzau/", "annotations": [{"label": 2, "user": 1}], "meta": {}, "annotation_approver": null}
{"id": 11, "text": "Politiet har sigtet en tidligere kommunaldirektør i Struer Kommune for mandatsvig. Kommunaldirektøren er sigtet for at have brugt kommunens kreditkort 174 gange i perioden april 2017 til juli 2019. I alt for et beløb på 123.098 kroner, skriver Midt- og Vestjyllands Politi i en . Advokaturchef Mette Møller har set på sagen: - Jeg kan ikke komme ind på, præcis hvordan det er foregået, men sigtelsen går på, at han har haft adgang til nogle penge via kreditkortet og har brugt pengene til andet end kommunens formål, siger hun. Anklagemyndigheden vil kræve fængselsstraf, og samtidig vil Struer Kommune kræve erstatning. Den sigtede er afhørt undervejs, men det er usikkert, hvordan han forholder sig til sigtelsen. - Det ved vi ikke helt endnu, men nu har vi sendt sagen i retten, og så må det komme frem der, præcis hvordan han forholder sig til sigtelsen, siger Mette Møller. DR har fået aktindsigt i politiets retsmødebegæring. Heraf fremgår der 174 konkrete episoder, hvor den tidligere kommunaldirektør er sigtet for at have brugt kommunens kreditkort til 'indkøb uden kommunalt formål.' Der er især tale om kontanthævninger. I alt er der hævet 82.300 kroner. Derudover er der eksempelvis også brugt 1.039,96 kroner i Imerco. 758,95 kroner i Plantorama og 424,36 kroner i Jem og Fix. Derudover er kortet også brugt adskillige gange i dagligvarebutikker, for eksempel er der handlet for 669,60 kroner i Lidl. Også hotel og restaurantbesøg fremgår af kreditkortforbruget. Blandt andet er der brugt 3.434 kroner på Hotel Koldingfjord. Borgmester i Struer Kommune Niels Viggo Lynghøj (S) kan ikke sige ret meget i sagen. - Men jeg kan sige, at vi i sommer blev opmærksom på nogle forhold, som vi med det samme bad politiet om at undersøge, og det er det, vi nu ser resultatet af. - Men før domstolen har forholdt sig til sigtelsen, kan jeg ikke kommentere nærmere på indholdet, siger borgmesteren. Sagen er sendt i retten, men der er ikke sat en dato for, hvornår den begynder. Der kan ifølge Straffelovens §280 rejses tiltale for mandatsvig, hvis en person, der forvalter en andens formue, påfører denne tab for ens egen eller andres vindings skyld. Den tidligere kommunaldirektør har ikke ønsket at stille op til interview.", "annotations": [], "meta": {}, "annotation_approver": null}
{"id": 12, "text": "bliver i dag markeret med en såkaldt 10-skibs formationsflyvning over hele Danmark både formiddag og eftermiddag. Første flyvning starter kl. 10.26 over Læsø. Ifølge Forsvaret bliver flyene dog kun sendt på vingerne, hvis vejret tillader, at man kan se dem fra jorden. I eftermiddag flyver de fra Skrydstrup kl. 14.23 og tager turen over de to bælter for at ramme luftrummet over Amalienborg kl. 14.55. De første F-16-fly ankom til Danmark i januar 1980 og blev ifølge Forsvarsministeriet anset for at være både billigere og teknologisk bedre end andre alternativer på markedet.", "annotations": [{"label": 2, "user": 1}], "meta": {}, "annotation_approver": null}
{"id": 38, "text": "Et cementrør på Rørdalsvej i Aalborg er i fare for at falde ned, efter at det er blevet ramt af en lastbil. Derfor har politiet valgt af spærre vejen. Cementrøret hviler på en slags betonklods, der nu i den ende, hvor det blev ramt, hænger omkring en meter lavere, end det gjorde før sammenstødet. - Betonklodsen, som er 20 meter lang og ret stor, har løsnet sig i den ene ende, oplyser vagthavende ved Nordjyllands Politi Karsten Højrup Kristensen. Røret, der består af stål, bruges normalt til at transportere cement, men produktionen er nu midlertidigt indstillet. Det vurderes, at røret er blevet ramt af en kran bag på lastbilen. Både politi og brandvæsen er til stede i området, hvor der nu er etableret en omkørsel. Desuden er der tilkaldt et ingeniørfirma, som skal se på skaderne og vurdere, om røret skal pilles ned, eller om man kan understøtte det. Indtil da er der ingen biler, der får lov at komme ind i området på grund af nedstyrtningsfare. Det vides ikke, hvornår man har fundet en løsning på problemet, men der kan gå mange timer, inden vejen bliver åbnet igen. - Der vil formentlig være spærret til i morgen. Det kommer til at tage lang tid, siger Karsten Højrup Kristensen. Rørdalsvej er hjemsted for cementfabrikken Aalborg Portland.", "annotations": [{"label": 2, "user": 1}], "meta": {}, "annotation_approver": null}
{"id": 39, "text": "Der er trængsel på landevejene, men masser af plads på skinnerne. Efter flere års tilbagegang er der derfor forventninger om, at flere i fremtiden vil fragte deres varer med tog i stedet for med lastbil. Det kan både være mere effektivt, og så er det bedre for miljøet. - Ud over at banen kan transportere store og tunge ting billigt, så kan den også gøre det energivenligt, siger Jan Wildau, der er kommunikationsdirektør hos en af de store spillere på markedet, DB Cargo Scandinavia. Her har man over de senere år mærket et fald i godsmængden, men nu begynder telefonerne igen at gløde. Ifølge DB Cargo kan klimabelastningen reduceres med op til 80 procent ved at flytte gods fra lastbil til tog – blandt andet fordi godstogene typisk kører på strøm. - Jeg tror, vi kan sige, at vi i hele Danmark sådan set oplever en større nysgerrighed i forhold til at konvertere til banegodstransport, siger Jan Wildau. En af de virksomheder, der i dag benytter godstransport, er affaldsselskabet Marius Pedersen A/S. Her spiller klimaet en vigtig rolle, siger regionschef for virksomheden Morten Petersen. - Vi er jo en miljøvirksomhed, og så slipper vi samtidig for forsinkelser på grund af uheld og kø på landevejen, siger han. En gang om ugen fylder virksomheden to til tre godsvogne med genbrugspap, som bliver sendt direkte fra Aalborg til Bremen i Tyskland, hvor skinnerne praktisk talt går lige ind på fabrikken. - Toget er mere stabilt i forhold til den køproblematik, vi kender i Danmark, men også i Tyskland. Så i den sammenhæng er det også mere effektivt, siger Morten Petersen. I fjor blev 14 procent af alt gods i Danmark transporteret med tog, men på Aalborg Havn, som er udpeget som centrum for godstog i Nordjylland - et såkaldt hub - oplevede man sidste år en stigning på 75 procent i forhold til antallet af godsvogne. Udviklingen tilskrives både, at der er blevet mere aktivitet på havnen, men også at flere virksomheder kan se et grønt alternativ til lastbilerne. Derfor skal godsområdet nu udvides. Spørger man Allan Næs Gjerding, der er lektor ved Institut for Økonomi og Ledelse ved Aalborg Universitet og en del af Forskningsgruppen for Godstransport, giver det god mening. - Det giver rigtig god mening af to grunde. Det ene er, at vi er nødt til at overveje transportmønstrene af hensyn til klimaet, og det andet er, at Aalborg Havn er i færd med at udbygge havneområdet til en stor erhvervspark, siger han. Hvis godstransporten for alvor skal rykke, er det dog nødvendigt at investere yderligere i jernbanenettet, understreger han. - Lastbilerne har vundet kapløbet, fordi det er en meget fleksibel transportform, men det er også en transportform, hvor det er svært at tjene penge og mange lastbiler kører tomme. - Så man kan sige, at udgangspunktet er godt. Men det kræver, at der bliver lavet nogle transportknudepunkter rundt omkring. Det vil også kræve, at det lidt forældede danske jernbanesystem bliver moderniseret, siger Allan Næs Gjerding.", "annotations": [{"label": 1, "user": 1}], "meta": {}, "annotation_approver": null}
{"id": 13, "text": "Hvorfor køre på vinterdæk, når vinteren er mild og uden sne? Sådan er der sikkert mange bilister, der tænker lige nu, hvor der fortsat ikke er udsigt til vintervejr i DMI's vejrprognoser. En af dem er Maria Nielsen fra Randers. Hun kører i en Audi på sommerdæk. - Min mand står for vedligeholdelsen, og han siger, at når vinteren ikke har været så hård, så behøver der ikke komme vinterdæk på. Jeg mener, at jeg kan bremse ligeså godt på sommerdæk, når det er så lun en vinter, siger Maria Nielsen. Men det er ikke korrekt, lyder det fra Thomas Kjemtrup, der er dæktæller for Rådet for Større Dæksikkerhed. - Jo koldere og vådere vejbanen er, jo sværere er det for dig at bremse, siger han. På en parkeringsplads i Viborg viser Thomas Kjemtrups foreløbige tælling 17 biler med vinterdæk, 1 bil med helårsdæk og 4 med sommerdæk. - Jeg er overrasket over, at så mange stadig kører på sommerdæk, siger han. Rådet for Større Dæksikkerhed og Dækimportørforeningen er netop nu i gang med den årlige tælling af biler med vinterdæk. Dæktællere besøger en lang række parkeringspladser rundt om i landet og noterer dæktyper. Det har de gjort siden 2006. Dengang havde 58 procent af de undersøgte personbiler vinterdæk. Ved tællingen sidste år var tallet steget til 85 procent. Årets tælling vil vise, om den milde vinter påvirker bilejernes brug af vinterdæk. - Det er en myte, at sommerdæk bremser bedre end vinterdæk på våde veje om vinteren. Når vejene både er koldere og vådere, bremser bilen bedre med vintedæk, siger Volker Nitz, direktør i Rådet for Større Dæksikkerhed. Han henviser til en fra 2014, som viser, at vinterdæk generelt sikrer en kortere bremselængde, når man kører på vintervåde veje og sjap. Er der sne på vejen, giver vinterdæk en markant kortere bremselængde end sommerdæk. - Selvom der ikke er sne og is på vejene i denne sæson, håber vi, at de gode takter fra de senere års tællinger fortsætter, siger Volker Nitz. Mens personbilerne i højere grad kører med vinterdæk, viser en tælling fra 2016, at tæt ved halvdelen af de kontrollerede varevogne ikke skifter til vinterdæk, når vejene bliver kolde og våde. Rådet for Større Dæksikkerhed har derfor besluttet, at de i år også tæller vinterdæk på varevogne. Tømrermester Niels Hansen fra Skive, der er næstformand for Dansk Byggeri i Midt- og Vestjylland, kalder det dog en skrøne, at håndværkerbilerne kører rundt på sommerdæk. Han er sikker på, at de seneste års opsving i byggeriet, har givet bygmestrene adgang til bedre og sikrere biler. - Vi har ansvaret for vores medarbejdere, og vi har ikke, som firma, råd til at holde alt for meget stille, fordi vi ikke kan komme frem, siger Niels Hansen. Tællerne skal et pænt stykke over de 8.000 biler, der blev talt i fjor, fordi varebilerne skal med i tællingen i år.", "annotations": [{"label": 2, "user": 1}], "meta": {}, "annotation_approver": null}
{"id": 14, "text": "Heidi Burrack er plejemor i Aabenraa. Hun har været plejemor i 20 år og vil gerne efteruddanne sig, så hun bliver en endnu bedre plejemor. Men fordi Heidi Burrack er uddannet pædagog, skal hun selv betale ca. 30.000 kroner for den specielle PUP-uddannelse, der er skræddersyet til plejefamilier. PUP-uddannelsen kan man kun få gratis, hvis man er ufaglært. Det er en regel i AMU-systemet, som uddannelsen er en del af. Har man derimod en videregående uddannelse som eksempelvis ingeniør, politibetjent, pædagog eller sygeplejerske, skal man selv punge ud. Den forskelsbehandling giver Heidi Burrack ikke meget for: - Jeg synes ikke, det giver mening. At være plejefamilie er et erhverv for sig, og der bliver stillet større og større krav til os som plejefamilier. Når man har taget denne uddannelse, ved tilsynet, at man er kvalificeret. Derfor bør den være gratis, så alle kan få den, siger Heidi Burrack. Hun får opbakning fra Plejefamiliernes Landsforening, der vurderer, at omkring 4.500 plejefamilier landet over, selv skal punge ud for uddannelsen. - Det er møgærgerligt. Simpelthen. Det er kun en tredjedel af plejefamilierne som kan få uddannelsen gratis. Det er rigtig trist, for det er børnene, der vinder på det her, siger Thomas Vorre, formand for Plejefamiliernes Landsforening. For at blive plejefamilie skal man på en obligatorisk grunduddannelse. PUP-uddannelsen er et tilvalg og betragtes som et kvalitetsstempel over hele landet. Uddannelsen består af elementer fra social- og specialpædagogik samt socialpsykiatriske AMU-uddannelser og er målrettet plejefamilier. Uddannelsen er ikke obligatorisk, men plejemor Heidi Burrack kan se mange fordele ved at tage den. - Uddannelsen er tilrettelagt plejefamilier, og den kan give mig helt specifik viden til de store børn, vi har i pleje herhjemme, siger hun. Statsminister Mette Frederiksen (S) skød året i gang med at sætte fokus på udsatte børn i sin nytårstale. Hun vil have flere udsatte børn fjernet fra deres familier tidligere og skabe sammenhængende plejeforløb for børnene. Derfor mener Plejefamiliernes Landsforening også, at det bør være gratis for alle plejefamilier at tage den nye uddannelse. - Der bliver stillet større og større krav til os som plejefamilier, derfor burde vi også have muligheden for at opkvalificere vores arbejde, siger formand Thomas Vorre. Men hvad er det denne uddannelse kan? En hel del, mener Jens Dalgaard, der er plejefar og sammen med sin kone er i gang med PUP-uddannelsen. Han oplever, at uddannelsen giver stor forståelse for de svære perioder, som parrets tre plejebørn er igennem. - Det giver mig en ro. Vi kan være i de svære situationer sammen med dem, rumme dem og på den måde hjælpe dem, siger Jens Dalgaard. Hvordan man tackler svære situationer er væsentligt, fordi udsatte børn og unge allerede har nogle dårlige oplevelser i rygsækken. - Det er jo et 24-timers-job, og det er året rundt. Døgnet rundt. Også om natten. Også når man er træt. Men vi vil jo vores børn med hud og hår, og vi vil hjælpe dem. Det er derfor, man tager sådan et job, siger Jens Dalgaard. PUP-uddannelsens fokus på netop at skabe ro kan betyde flere sammenhængende plejeforløb, lyder det fra Plejefamiliernes Landsforening: - Det vil helt sikkert nedbringe antallet af sammenbrud i plejefamilierne. Det er der slet, slet ingen tvivl om, siger Thomas Vorre. Plejefamilierne er dog ikke helt alene med betalingen. Landets kommuner kan vælge at betale for uddannelsen, men tal viser, at det kun sker meget sjældent. Færre end 10 af de 360 plejefamilier, der er i færd med at tage uddannelsen, er betalt af deres kommune, viser tal fra UC Syd og Via University College, som står for PUP-uddannelsen. Hos UC Syd oplever de stor interesse for uddannelsen fra plejefamilier, der har en videregående uddannelse. - Men de dropper det igen, fordi kommunerne ikke vil betale uddannelsen til dem, og de ikke selv kan eller vil betale, fortæller Hildur Edelberg, der er uddannelseskonsulent for UC Syds AMUuddannelser. Men når statsminister Mette Frederiksens (S) sætter fokus på udsatte børn, så skal der også følge penge med, lyder det fra Henrik Frandsen (V), borgmester i Tønder Kommune. - Det er ikke kommunerne, der skal betale. Det er derimod en samfundsopgave og med statsministerens fokus, ja så bør der også følge penge med, så der kan være et gratis uddannelsestilbud til alle vores plejefamilier, siger han. Men flere penge skal kommunerne ikke regne med, lyder det fra socialminister Astrid Krag (S). - Reglerne er klare, som de er i dag. Det er kommunerne, der skal betale for den uddannelse, der er brug for til plejeforældrene, understreger hun. Ministeren medgiver dog, at der skal ses på uddannelsen til plejefamilierne. - Vi har brug for at få kigget på det her mere grundlæggende. Vi har dels brug for at få set på, hvordan vi kan få anbragt børnene tidligere, og dels på hvordan plejeforældrene kan have de rigtige kompetencer til at tage sig af de børn, som er meget komplekse og desværre har levet med mange svigt, siger Astrid Krag (S).", "annotations": [{"label": 2, "user": 1}], "meta": {}, "annotation_approver": null}
{"id": 15, "text": "Tre forældrepar på Fanø har været under mistanke for at forulempe deres børn. Fanø Kommune har mistænkt forældrene for at have begået vold og seksuelle overgreb, som tidligere har beskrevet. Her fortæller et af parrene, hvordan de i et halvt år var under mistanke for at have begået vold mod deres to børn, men at sagen ifølge ugeavisen i dag er lukket. Fanø Kommune har nu erkendt, at de underretninger, som startede mistanken, har hvilet på et tvivlsomt grundlag og beklager forløbene. Men det har skabt rystelser i det lille øsamfund på vestkysten. Det gælder også hos Melissa Gilroy, der selv er mor og bor på øen. - Man tænker: Hvornår bliver det os? Man tør snart ikke at sige et ord forkert. Man tænker: Er der nu nogen, der har hørt eller lagt noget i det? Også Anne Bjerregaard har børn og bor på Fanø. Hun frygter, hvad det kan komme til at betyde for børnene på øen. - Det er helt vildt ærgerligt i forhold til fremtiden og eventuelle børn, som måske bliver overset, fordi man får en berøringsangst i forhold til det her. Sofie Valbjørn, der er borgmester i Fanø Kommune for Alternativet, vil ikke gå nærmere ind i de tre konkrete sager. Men hun mener, at kommunens medarbejdere har været for dårlige til at håndtere forløbene. - Når vi står tilbage efter de her sager med tre forældrepar, som har en oplevelse af, at forløbene har været virkelig utilfredsstillende, har vores medarbejdere ikke været dygtige nok til at arbejde med dem. Og Sofie Valbjørn beklager situationen over for forældrene. - Jeg er uendelig ked af, at de står tilbage med denne her oplevelse. Jeg er uendelig ked af, at de har oplevet et forløb, som ikke har været positivt, og hvor man ikke har følt sig mødt og forstået. Når forældre oplever underretninger på et tvivlsomt grundlag, kan det få store konsekvenser, fortæller Per Frederiksen, der er psykolog hos Red Barnet. - Man tvivler på sine forældreevner. Så enhver tvivl, man som forældre kan have, bliver virkelig vækket til live her. Og det kan også få stor betydning for børnene. De kan nemlig opleve, at forældrene trækker sig, siger psykologen. - De kan observere, at forældrene bliver sværere at interagere med og sværere at invitere til leg. Det, som barnet umiddelbart vil gøre, er at vende den indad og tænke: Hov, jeg har gjort noget forkert her. Kommunen vil nu bede om ekstern hjælp til at gå de konkrete sager igennem, så man kan finde ud af, hvor det har slået fejl. Fanø Kommune vil også bede Socialstyrelsen om hjælp til at få gennemgået kommunens generelle procedurer i sager om underretninger. DR har forgæves forsøgt at få en kommentar fra to forældrepar, der har været berørt af sagerne.", "annotations": [{"label": 2, "user": 1}], "meta": {}, "annotation_approver": null}
{"id": 16, "text": "Der mangler faglært arbejdskraft i social- og sundhedssektoren. Nu forsøger to private hjemmehjælpsfirmaer og Social & SundhedsSkolen i Herning at løse problemet ved at starte en mesterlæreuddannelse for sosu-hjælpere. 17 elever er netop begyndt på skolens afdeling i Holstebro. En af dem er 28-årige Lucia Jarsinskâ, der indtil nu har arbejdet halvandet år som handicaphjælper og haft 11 måneders plejeorlov for at pleje sin kræftsyge mor. - Jeg synes, at når man har en del års erfaring, er det vigtigt, at man har alt det andet faglige på plads, siger hun. I december 2019 blev hun ansat hos Kær Pleje og Omsorg. Det er et krav fra hendes nye arbejdsgiver, at hun tager mesterlæreuddannelsen. - Det gør vi for at sikre os, at vi har kvalificeret arbejdskraft også i morgen og om to år, fortæller Dorthe Lund, der er direktør i Kær. Firmaet har cirka 170 ansatte, der arbejder med hjemmehjælp og hjemmepleje i Holstebro, Lemvig, Skive, Thyborøn og Vinderup. Men det er efterhånden svært at skaffe uddannet personale. Kommunerne, som hyrer firmaet, stiller også krav om, at de bruger faglært arbejdskraft. Derfor har Dorthe Lund nu sendt 15 af sine ufaglærte medarbejdere i skole. - Det er nødvendigt, at de bliver faglærte. Borgerne bliver dårligere. De bliver udskrevet tidligere fra sygehuset, så vi står i dag med flere komplekse opgaver, siger hun. Eleverne skal typisk bruge to dage om ugen på skolen og tre dage i firmaet. Mesterlæren betyder, at de kan beholde en regulær løn i stedet for at gå på SU. - Nu er jeg ikke teenager længere, så SU kan ikke dække de udgifter, man har. At man kan komme på mesterlæreuddannelsen, hvor man stadig får en del voksenløn, gør, at man i fred og ro kan læse, blive bedre og vokse fagligt, siger Lucia Jarsinskâ. Samtidig giver mesterlæren mulighed for, at grundforløbet på 20 uger kan forlænges, hvis eleven har brug for mere tid til at gennemføre det. - Det giver mulighed for at tilrettelægge individuelle forløb, så der er plads til alle. I et tæt parløb med praksis sikrer vi os, at de når igennem det, de skal for at være klar til grundforløbsprøven, siger Lenette Hylleberg, der er leder på Social & SundhedsSkolen. Der er ikke tradition for mesterlære på sosu-uddannelserne, men manglen på arbejdskraft får nu både kommuner og skoler til at tænke nyt. tilbyder en mesterlære til de ansøgere, der lærer bedre i praktik end ved at læse bøger. SOSU Nord, social- og sundhedsskolerne i Nordjylland, er til april klar med et lignende tilbud. Og på får de ældre sosu-studerende voksenelevløn. Fagforbundet FOA hilser som udgangspunkt tiltagene velkommen. - Jeg kan rigtig godt lide, at man begynder at tænke kreativt for at kunne rekruttere til faget. Vi står i en situation, hvor vi gerne skal gøre hver femte 16-årig nysgerrig på vores fag for at kunne varetage fremtidens sundhedsopgaver, siger Tanja Nielsen, formand for social- og sundhedssektoren i FOA Holstebro. Hun er til gengæld lidt bekymret for, om eleverne kan nå at få den samme teoretiske viden på mesterlæreordningen som på den ordinære uddannelse. - Vi vil følge meget tæt, om de lærer nok, siger Tanja Nielsen. Dorthe Lund, direktør i Kær, forsikrer, at hendes ansatte ikke vil mangle teoretisk viden. - Vi har tilknyttet en stor gruppe vejledere og mentorer, der skal sikre, at de kommer igennem forløbet, siger hun. Direktøren har store forventninger til mesterlæreordningen. - De (eleverne, red.) har et rigtig godt grundlag for at starte, fordi de alle ved, hvad de går ind til. Så jeg forventer, at vi får nogle superdygtige elever gennem det her forløb, siger Dorthe Lund. Også firmaet Privat Pleje & Omsorg i Herning er med i projektet med to ansatte.", "annotations": [{"label": 2, "user": 1}], "meta": {}, "annotation_approver": null}
{"id": 17, "text": "Måske ligger der muslinger på din tallerken nytårsaften? I hvert fald er det som delikatesse, at mange vil kende det lille bløddyr. Men muslingerne kan også bruges som dyrefoder, og nu kan et nyt stort projekt med muslingefarme til gavn for både dyr, mennesker og natur være på vej. Limfjordsrådet, der arbejder for at give Limfjorden et bedre vandmiljø, drømmer således om at udsætte linemuslinger på et fem kvadratkilometer stort område i fjorden. Her vil muslingerne suge op til tusind tons kvælstof ud af vandet og på den måde være med til at sikre et renere miljø i havet. Derudover vil man udnytte protein fra muslingerne til dyrefoder, så man slipper for at importere store mængder soja fra især Sydamerika, da det også er til skade for miljøet og klimaet. Store mængder kvælstof i vandet er problematisk, fordi det giver grobund for mikroalger. Når mikroalgerne spreder sig, lægger de sig tæt i vandet, og det gør det svært for planterne på bunden at få lys. Derudover hiver mikroalgerne, når de rådner, ilt ud af vandet, hvilket kan være særligt slemt om sommeren, hvor temperaturerne er høje, og vandet står stille. Et af de værste eksempler på det så man i august 1997, hvor stort set alt liv i en af Danmarks største fjorde, Mariager Fjord, forsvandt. Når muslinger er gode for vandmiljøet, skyldes det, at de trækker kvælstof til sig, så mikroalgerne ikke får lov at udvikle sig. Hvis man ovenikøbet høster muslingerne, tager man kvælstof ud af vandet, og det betyder, at vandet langsomt renses. Faktisk er muslingerne mere effektive end flere af de andre virkemidler, man bruger til at fjerne kvælstof med. Det gælder for eksempel udlægning af lavbundsjorde. Muslinger i vandet kan ganske enkelt rense en større masse, end det er muligt at gøre på landjorden, forklarer professor på DTU Aqua Jens Kjerulff Petersen, der har arbejdet med området i mere end 20 år. - På jorden dyrker du i 2D og på én flade. I vandet dyrker du fra overfladen og ned i to-tre meters dybde. Det er en af forklaringerne på, at det er mere effektivt, siger han. Han kalder muslingeopdræt for en slags kinderæg, fordi det har mindst tre gode egenskaber. - Du får en effekt på miljøet, du får et bæredygtigt protein med et utroligt lavt CO2-aftryk, og så får du nogle arbejdspladser uden for de store byer i forbindelse med produktionen, siger han. Faktisk vurderer Limfjordsrådet, at muslingeopdræt i Limfjorden kan bidrage med op til 300 nye arbejdspladser, hvis det føres ud i større skala. Når der i første omgang sker store ophobninger af kvælstof i vandet, skyldes det først og fremmest intensivt landbrug nær fjordene. Derfor ville det mest effektive våben mod udledning af kvælstof være at nedlægge landbrugsproduktion, der ligger umiddelbart op af vandet. Det er dog både dyrt og besværligt. Til gengæld kan landbruget hjælpe miljøet og klimaet, hvis man udskifter sojaprotein fra for eksempel Brasilien og Kina med protein fra muslinger, der er produceret her i Danmark. Det kræver imidlertid, at man skruer væsentligt op for produktionen af muslinger. Det fortæller Kenneth Storbank, der er kommerciel direktør for Triple Nine Group, som er en af de virksomheder, der gerne vil udnytte muslingerne og lave det om til protein. - Indtil nu har vi ikke kunnet lave en stor kommerciel produktion, fordi vi ikke har mængderne til det. Men vi oplever en stor interesse, siger han. Sidst i januar skal Limfjordsrådet mødes med ministeren for fødevarer, fiskeri og ligestilling, Mogens Jensen, samt flere folketingsmedlemmer for at diskutere mulighederne for at opskalere produktionen af linemuslinger i Limfjorden. Her vil man se på potentialet for økonomisk støtte, så produktionen bliver rentabel, og de eventuelle udfordringer, der kan være ved at lave muslingefarme. Projektet kan blandt andet møde modstand fra sommerhusejere ved Limfjorden, der kan føle sig generet af, at muslingeproduktionen vil blive synlige ved fjordens vandoverflade. Formand for Limfjordsrådet, Jens Lauritzen, er dog alligevel fortrøstningsfuld. Han er sikker på, at eventuelle indvendinger mod muslingeproduktion kan imødekommes med hjælp fra kommunerne og gennem aftaler med de lokale. - Vi tror sagtens, det kan lade sig gøre, siger han om projektet, der, hvis det bliver en realitet, kan blive en del af de kommende vandområdeplaner fra 2021 til 2027 under EU og Miljø- og Fødevareministeriet.", "annotations": [{"label": 1, "user": 1}], "meta": {}, "annotation_approver": null}
{"id": 18, "text": "- Kan I se, hvad det er, der ligger her? spørger 14-årige Alberte Henriksen og peger ned på nogle små, mørke kugler på skovbunden. - Det er nogle små lorte, den har lavet. Det betyder, at der har gået en hjort lige her. Alberte Henriksen er såkaldt ranger. Junior ranger. I et år har hun brugt dele af sin fritid på at blive klogere på natur, planter og dyreliv og på at tage en slags mini-naturvejlederuddannelse. Nu kan hun tage både små og store med i skoven og være med til at give andre gode oplevelser i naturen. Hvert år bliver ti piger og ti drenge i Frederikshavn uddannet som junior rangers, og faktisk har kommunen været nødt til at sige nej til endnu flere, da forløbet er meget populært blandt de unge. - Jeg kan godt lide, at der ikke er to ting, der er ens herude, forklarer Alberte Henriksen om sin motivation for at være med. Inspiration til uddannelsen som junior ranger kommer fra USA og de store nationalparker derovre. Siden blev konceptet introduceret i Skotland, og det har nu også vundet indpas andre steder i Europa. Frederikshavn var den første kommune til at tage uddannelsen til sig herhjemme, og flere kommuner har vist interesse eller er på vej med deres egne tilbud, blandt andet Favrskov Kommune i Østjylland. - Herude får man naturen ind på rigtig tæt hold. Man lærer at bruge sine sanser, og man lærer at kravle i mørke bunkers fra anden verdenskrig, hvor man tæller flagermus, fortæller Bo Storm, der er naturvejleder og ansvarlig for uddannelsen i Frederikshavn. Udover oplevelser og viden om naturen har uddannelsen også andre fordele. De unge lærer blandt andet at træde frem foran andre og at dele ud af deres viden. - Jeg kunne ikke rigtigt finde ud af at stå frem foran folk før. Men det har vi øvet os meget i her. Så det er blevet meget nemmere, siger Alberte Henriksen. Samme oplevelse har to af hendes ranger-kolleger, Sofie og Lucas. De oplever, at de også kan bruges deres nye færdigheder i skolen. - Jeg har fået mere selvtillid. Det gælder både at skulle møde nye mennesker og at skulle fremlægge i skolen, siger 13-årige Sofie Klinge. - Jeg synes, jeg er blevet lidt mere modig. Jeg tør flere ting, lyder det fra Lucas Nødskou Pedersen, også 13 år. I alt er der nu 60 junior rangers i Frederikshavn Kommune, der kan fungere som frivillige guider, hjælpe til med fodring af vildt om vinteren, optælling af flagermus og meget mere. Derudover er de naturambassadører for kommunen og kan være med til at stå for forskellige events for børn og unge, også efter de er færdige med forløbet.", "annotations": [{"label": 2, "user": 1}], "meta": {}, "annotation_approver": null}
{"id": 19, "text": "\"Kruuuyyt…\" Sådan lyder det, når frakken bliver lynet på demenscentret Skovgården i Hadsund. Selvom det er gråt og koldt udenfor, er frisk luft en vigtig del af hverdagen her. Ofte er personalet med på gåturen, for hvis de demente er ude på egen hånd, kan hukommelsen svigte på hjemvejen, og i værste fald kan man risikere, at de demente bliver væk og må efterlyses. Men nu er der hjælp på vej, der kan give de demente større frihed og minimere risikoen for, at de forsvinder i flere timer eller dage. Som det er i dag, skal man som demenscenter eller plejehjem søge om tilladelse hos myndighederne, hvis den demente ikke selv kan sige ja til at blive udstyret med en GPS-enhed, når de skal ud ad døren. Det kan for eksempel ske, hvis den demente ikke selv kan overskue situationen. Men fra årsskiftet kan personalet - med grønt lys fra de pårørende - på egen hånd vælge at sende sporingsenheder med de demente, hvis der er fare for, at de bliver væk. Og det er godt, mener Dorthe Lynge Isaksen, der er leder af demenscentret Skovgården. - Der er mange, der bliver væk. Det er ganske forfærdeligt og ulykkeligt, og derfor er det godt med en GPS, så vi kan følge dem og se, hvor de er henne, siger hun. På demenscenter Skovgården tager de ingen chancer med de dementes sikkerhed. Men de demente må heller ikke føle, at de er indsatte i et fængsel. Derfor er det for eksempel vigtigt, at de får lov at færdes udenfor. - Det giver en frihed, og jeg tænker, at det også giver værdighed for et menneske, der er vant til at gå tur i det nære bymiljø, siger Dorthe Lynge Isaksen. En af dem, der allerede i dag får gavn af at have en GPS i lommen, er 61-årige Bjarne Pinholt. Han er begyndende dement og bor ikke på et demenscenter, men hjemme ved sin kone Mona i Bedsted i Thy. Sammen afprøver de en nyudviklet sporingsbrik, som giver Mona Pinholt mulighed for at følge Bjarne på hans daglige spadsereture. - Hvis jeg går en tur med den, så kan Mona følge mig fuldstændigt, hele vejen rundt. Og det er egentlig ret betryggende, siger han. Bjarne Pinholt har endnu ikke haft problemer med at finde hjem, men både han og konen ved, at det nok kommer en dag. - Jeg er mere tryg ved, at han går ture, især nu hvor vi kommer til vinter. Så ved jeg, at han kan findes, siger Mona Pinholt. Sporingsbrikken er udviklet hos den aalborgensiske virksomhed Otiom, der har specialiseret sig indenfor området. Foruden den velkendte GPS-teknologi har brikken bluetooth og den nyeste NB-IoT-teknologi, der sikrer større nøjagtighed - også indenfor - og langt bedre batterilevetid. Der er også tænkt over farvevalget på brikken, forklarer direktør Kim Bejstrup Poulsen. - Den er blevet hvid, og det er fordi, at demente ikke har det særlig godt med mørke farver, og slet ikke sort, siger han. Hos virksomheden ser de et stort potentiale i den nye lovgivning, der også vil gøre det nemmere for dem at få deres produkt ud til dem, der har brug for det. Når det indtil videre har krævet myndighedernes tilladelse at udstyre demente på plejehjem med GPS, skyldes det, at man indtil nu har betragtet GPS-overvågning som en form for magtanvendelse. Altså et indgreb som den demente ikke frivilligt kan sige ja eller nej til. Det forklarer leder af Center for Overvågningsforskning ved Aarhus Universitet, Anders Albrechtslund, der har lavet et nyt forskningsprojekt om emnet. - Når man bruger overvågningsteknologier som GPS til at spore demente borgere, så er det tidligere blevet betragtet som en magtanvendelse, og det bliver der lempet på nu. Helt overordnet betyder det, at det skulle blive lettere eller mere smidigt at bruge nogle af de her teknologier, siger han. Selvom GPS-overvågning nu bliver nemmere at sætte i gang, betyder det imidlertid ikke, at man slipper for at tage stilling til, om det er hensigtsmæssigt at overvåge den demente eller ej. Sådan lyder det fra Stinne Aaløkke Ballegaard, der er senioranalytiker ved VIVE - Det Nationale Forsknings- og Analysecenter for Velfærd. - Det giver en kæmpe værktøjskasse for personalet, at de lige pludselig kan bruge de her ting. Men der er både nogle praktiske ting i det og nogle etiske overvejelser, siger hun. Det er de også klar over på demenscentret Skovgården i Hadsund. Derfor skal GPS'en være til for den dementes bedste, siger leder Dorthe Lynge Isaksen. - Det er hele tiden et spørgsmål om værdighed og balancegang. Vi er nødt til hele tiden at vurdere på hvert enkelt menneske.", "annotations": [], "meta": {}, "annotation_approver": null}
{"id": 20, "text": "Da Facebook tidligere på året åbnede sit nye datacenter i Odense, lovede de at give noget tilbage til lokalområdet. Det gør de nu et forsøg på. I et nyt partnerskab med Odense Kommune smider Facebook en halv million kroner i kommunens pengekasse. Pengene skal blandt andet bruges på at styrke kompetencerne hos skolelærere og medarbejdere i flere af kommunens børnehuse. Eleverne i folkeskolen skal have mere undervisning i digitalisering og kodning, imens børnehavebørn blandt andet kan se frem til at blive klogere på robotteknologi. Men skal private virksomheder have mulighed for indflydelse på børn og unges læring? Susanne Crawley Larsen, børn- og ungerådmand i Odense Kommune for Radikale Venstre, erkender, at Facebook kan have interesser i samarbejdet, men mener dog, at kommunen har sikret sig en god aftale. - Jeg er ikke blind for, at de kan have nogle interesser i at indgå et samarbejde med en kommune, og derfor skal vi jo også være dygtige til at vælge vores samarbejdspartnere og være dygtige til at definere betingelserne for samarbejdet, siger hun. Partnerskabet er en del af Odense Kommunes nye strategi 'Verdens bedste robotby i børnehøjde', som har til formål at uddanne kommunens børn i teknologi og digitalisering over de næste ti år. I projektet har kommunen også samarbejde med blandt andet Fyns Politi og SSP-konsulenter. - Vi lader jo ikke Facebook have vores børn alene. Vi laver et partnerskab, som mest handler om økonomi og teknologi, og så lader vi alt det, der handler om etik og dannelse, foregå et andet sted, siger Susanne Crawley Larsen. Det er en fast del af Facebooks strategi at give noget tilbage til lokalsamfundet, når der åbnes et nyt datacenter. Ifølge Carsten Sørensen, der er local site manager hos Facebook i Odense, er det vigtigt ikke bare at mase sig ind i et lokalområde. - Det er vigtigt for os at være med til at bidrage til vores lokalsamfund; også i forhold til at der kommer nogle nye generationer, og vi vil jo også have behov for arbejdskraft i fremtiden, siger han. Mange virksomheder får brug for ansatte med teknologiske kompetencer i fremtiden, og her kan projektet styrke børnenes fremtidige muligheder. Carsten Sørensen slår fast, at børnene ikke er i Facebooks målgruppe, og at formålet ikke er at sælge Facebooks navn til den næste generation. Men han erkender dog, at virksomheden kan få noget positivt ud af partnerskabet. - Den strategi, som Odense Kommune har lagt, er meget op ad den agenda, vi kører med i vores virksomhed og vores formål, siger Carsten Sørensen. Det nye samarbejde blev offentliggjort torsdag morgen på Seden Skole i Odense, hvor kodning har været på programmet i flere år. Ditte Grønning Rasmussen, lærer på Seden Skole, fortæller, at børnene er engagerede i den digitale undervisning, og hun glæder sig over muligheden for at lave endnu mere af den i fremtiden. - Det er noget, der er nødvendigt, for vi kan jo se, at det er udviklingen. Jeg synes, det er rigtig godt for de unge mennesker, at de bliver introduceret til det tidligere, siger hun.", "annotations": [{"label": 1, "user": 1}], "meta": {}, "annotation_approver": null}
{"id": 56, "text": "Det skete første gang i juni 2016 og igen i december 2017. Først blev der lagt omkring 650 ton granitsten ud på stranden, siden blev der skrabet store mængder sand af klinten, inden der til sidst blev hældt flydende beton udover. Det hele skete i et forsøg på at beskytte kysten syd for Lønstrup og formentlig også sommerhusene på toppen fra at ryge i havet, efterhånden som bølgerne æder af klinten. Problemet er blot, at der aldrig er givet tilladelse til arbejdet, og at der derfor kan være tale om ulovlig kystsikring. De næste tre dage skal tre mænd, en kvinde og en sommerhusforening for retten i Hjørring. Heraf er to af mændene, kvinden samt sommerhusforeningen anklaget for at have fået smidt granitsten på stranden i 2016. Mens de alle er anklaget for at have medvirket til, at en bulldozer skrabede sand af klinten, og at der blev hældt beton udover i 2017 Når man ikke har ventet på at få en tilladelse til at lave kystsikring, så skyldes det efter alt at dømme, at klinten syd for Lønstrup er en såkaldt urolig tilbagerykningsklint. Det betyder, at den bevæger sig, og derfor er den fredet og udpeget som De anklagede risikerer nu bøder på i alt 425.000 kroner. Hos den lokale afdeling af Danmarks Naturfredningsforening i Hjørring, håber næstformand Arnold Simonsen, at folkene bag får en passende straf. - Det skal ikke bare være sådan, at det er omkostningsfrit. De skal have deres straf eller en bøde, siger han. Han kan ikke lide tanken om, at nogen af hensyn til nogle sommerhuse har set stort på fredningen af klinten. - Det er noget, vi skal forpligte os til at passe på. Det ændrer sig ikke, fordi der er nogle sommerhuse, der er i farezonen, siger Arnold Simonsen. På gaden i Lønstrup er meningerne dog delte. Nogle er enige i, at naturen skal gå sin gang, mens andre har forståelse for sommerhusejernes situation. I dag er stedet, hvor der blev hældt beton ud over klinten, vokset til med græs, og kystsikringen har virket, siger Erling Kofoed. - Jeg ved godt, det er ulovligt. Men hvis du går ned på stranden, er der grønne skrænter i dag. Så det har gjort noget godt. Jeg håber, de bliver frikendt, siger han. Det er Lars Holm, der selv har haft sommerhus i Lønstrup i 32 år ikke enig i. - Det er noget pjat. Helt ærligt. De har da ikke fået noget som helst ud af det. Havet tager alligevel. Det gør ingen forskel, siger han. Jytte Østergaard, der har boet i byen i 40 år, er ligeledes kritisk. - Det er trist, at man skal gå i gang med sådan nogle metoder. Jeg er en af dem, der mener, at naturen skal gå sin gang. De vidste det godt, da de købte husene, siger hun. Det var Kystdirektoratet, der for to år siden meldte sagen til politiet. Her siger områdechef Hans Erik Cutoi-Toft, at der formentlig ikke ville være blevet givet tilladelse, hvis sommerhusejerne i området havde søgt om lov til at kystsikre. Man kan imidlertid ikke bare handle på egen hånd, slår han fast. I Kystdirektoratet er man nødt til at undersøge, om det skader naturen, miljøet og naboejendommene, inden man eventuelt begynder at kystsikre med sand og sten. - Hvis man etablerer noget uden tilladelse, så kan det potentielt være alvorligt, siger han. Hjørring Kommunes kommunalbestyrelse skal i aften tage stilling til, om de skal ansøge om lov til at flytte Natura 2000-fredningen til et område længere nede ad kysten. Det kan fremover gøre det muligt at etablere kystsikring på det sted syd for Lønstrup, som nu er centrum for retssagen. De anklagede nægter sig skyldige. Det ventes, at der falder dom i sagen på fredag.", "annotations": [{"label": 2, "user": 1}], "meta": {}, "annotation_approver": null}
{"id": 57, "text": "De ledte i skove, grøftekanter, vandløb og på stranden. Og de fandt det næsten overalt. Plastaffald i massevis. I efteråret var 57.000 elever i folkeskolen og på gymnasiet med til at lave den største kortlægning af plastforurening nogensinde i Danmark, og nu ligger resultaterne klar. De viser, at den mest forurenende plastkilde faktisk er noget, som de fleste ikke vil betragte som plastik, nemlig cigaretskod. - Det er nok de færreste, der ved, at selve filteret er lavet af plastik, lyder det fra Kristian Syberg, der er lektor i miljørisiko hos Roskilde Universitet samt talsmand for Marine Plastic og har været med til at stable forsøget på benene. Blandt de elever, der har været på jagt, finder man Caroline Justesen og Mathilde Mølgaard fra 3.g på Vesthimmerlands Gymnasium. - Vi fandt 320 cigaretskod, og det var altså på en strækning på kun hundrede meter. Og derudover fandt vi op mod 100 af de små plastikposer, siger Caroline Justesen. - Jeg vil ikke sige, at jeg er overrasket, men det bekymrer mig, at vi finder så meget. Indsamlingen har også gjort indtryk på Mathilde Mølgaard. Ingen af de to ryger selv, men fundene giver alligevel anledning til at tænke sig om en ekstra gang. - Når man selv har været ude og samle det op og set, hvor store mængder der er, så føler man også et øget ansvar for, at det ikke skal være en selv, der udleder det. Det er der, man skal gøre en forskel på individniveau, siger hun. - Man fralægger sig sit ansvar, når man smider et cigaretskod fra sig, og det er noget, vi skal være opmærksomme på, lyder det fra Caroline Justesen. Også i de yngre klasser har indsamlingen sat spor. Sofie Munkholt Jensen fra 6. klasse på Toftegårdsskolen i Jerslev ved Brønderslev fandt med sine klassekammerater en anden stor plastsynder. - Vi fandt rigtig meget fastfood-emballage og forskellige poser som slikposer og bæreposer, som folk nok bare havde smidt ud ad vinduet, fordi de ikke lige havde plads i bilen, fortæller hun. - Jeg forstår ikke, hvorfor de gør det. Man kan jo bare tage det med hjem og smide det i affaldsspanden derhjemme, så det ikke går ud over vores natur. Hos lærerne på skolen er oplevelsen den samme. Selv i vores helt nære, lokale miljø er plastaffaldet et stort problem, konkluderer underviser Peter Bronton From. - Man tænker, at der i en by som Jerslev ikke kan være ret meget plastikaffald, men det var jo utroligt store mængder, vi kunne finde. Det er faktisk lidt chokerende, at vi kunne finde så meget på den halvanden time, vi samlede ind, siger han. Resultaterne fra Masseeksperiment 2019, som affaldsindsamlingen er en del af, skal nu bruges til at gøre alle klogere på, hvordan vores vaner påvirker naturen, og at finde ud af, hvad man måske kan gøre ved problemet. Når det for eksempel er relevant at undersøge, hvor mange cigaretskod, der ligger i naturen, skyldes det ikke alene, at de indeholder plastik, men at de også kan være farlige for vores miljø på andre måder, fortæller lektor Kristian Syberg. - Når man ryger en cigaret, så sætter der sig kræftfremkaldende og giftige kemikalier i filteret. Så når man smider et skod i naturen, er det ikke bare plastik, men plastik med giftige kemikalier, siger han. Et af de store problemer med plastaffald i øvrigt er, at rigtig meget af det er engangsplastik, som kun benyttes en eller to gange, før det mister sin værdi og smides ud. Det gælder for omkring 40 procent af det plastik, vi bruger i det daglige, fortæller Kristian Syberg. Her er der en interessant iagttagelse i masseeksperimentet. Resultaterne viser nemlig, at plastikflasker kun ligger på en 15. plads over de plasttyper, man finder oftest i den danske natur. Det er en væsentligt lavere rangering end i resten af Europa, hvor plastflasker typisk ligger i top ti. Det kan blandt andet hænge sammen med, at man i Danmark har et velfungerende pantsystem for plastflasker, hvor man belønnes for at aflevere sin plastflaske tilbage til butikken efter brug. Derfor er der grund til at overveje, om man ikke også kan give andre plastprodukter såsom cigaretskod en værdi, så de også er noget værd, efter de er blevet brugt første gang, mener Kristian Syberg. - Plastflasker er et eksempel på en plastaffaldstype, som faktisk har en værdi, og derfor ender den ikke så tit i naturen, siger han. I 6. klasse på Toftegårdsskolen i Jerslev vil Sofie Munkholt Jensen efter Masseeksperimentet selv gøre noget for at minimere omfanget af plast i naturen. - Jeg er begyndt at samle plastikaffald op, når jeg kommer forbi det, siger hun.", "annotations": [{"label": 1, "user": 1}], "meta": {}, "annotation_approver": null}
{"id": 58, "text": "Med en bandana om hovedet og en guitar i hænderne kigger Bo Olsen ud gennem skærmen. Her i sin stue har han indrettet sit eget lille hjemmestudie, hvorfra han kan sende musik ud til sine mange følgere på Facebook og YouTube. Hvis man kigger godt efter, bemærker man imidlertid, at guitaren ikke er helt almindelig. I stedet for strenge har den små, smalle knapper, så man ikke skal trykke så hårdt for at få lyden frem. Guitaren fik han i forbindelse med, at han i foråret 2019 fik konstateret sclerose. Før da arbejdede han som taxachauffør. Nu bruger han kørestol og er på førtidspension. - Jeg er kun 53 år gammel. Det er lidt træls at skulle give op i min alder og sige, at nu kan jeg altså ikke mere og at overlade mig til samfundets nåde, siger han. - Men jeg har stadig min kanal, hvor jeg laver videoer. Det er min egen lille tv-station, så det hygger jeg mig med. Allerede i 2006 mærkede Bo Olsen, at der var et eller andet galt. Her fik han synsforstyrrelser. Da de heldigvis gik over igen på et tidspunkt, kunne han fortsætte med at arbejde. Ti år senere fik han så problemer med at gå. Forbindelsen til hans knæled blev stille og roligt væk, og han blev sygemeldt og havnede i et jobafklaringsforløb hos kommunen. Da han mødte op med rollator til en jobafklaringsprøve i Ikea, kiggede de på ham uden at sige ret meget. - De kunne godt se, at der vist ikke var meget, de kunne sætte mig til, fortæller han. To år efter fik han sig en diagnose og blev erklæret uarbejdsdygtig. I statistikken er Bo Olsen en ud af 16.399 personer. Så mange danskere fik i 2019 tildelt førtidspension, og det er det højeste siden 2011, hvor det gjaldt 16.832 personer. I 2016 var tallet helt nede på 6.372 personer. En af årsagerne er, at de såkaldte blev indført i 2013. Nu er de maksimalt fem-årige forløb ved at rinde ud. Det betyder, at mange borgere har fået taget deres sag op igen med det resultat, at nogle er blevet tildelt førtidspension. Udviklingen er god for de borgere, der har behov for det, men den er dårlig for kommunernes økonomi - i særdeleshed nogle steder. Der er nemlig stor forskel på, hvor mange førtidspensionister der er på tværs af landet, og modsat tidligere bliver kommunerne ikke kompenseret én til én af staten for den udgift, de har. Når en person går på førtidspension, får kommunen kun 20 procent af udgiften betalt direkte fra staten. Resten af statens penge til førtidspensioner fordeles ikke efter, hvor mange førtidspensionister kommunerne hver især har, men efter hvor mange indbyggere de har. Det betyder, at nogle kommuner får et overskud på ordningen, mens andre taber penge eller skal finde dem på andre måder - blandt andet via bloktilskuddet. De værst ramte kommuner er Lolland og Morsø, der har mange førtidspensionister og få indbyggere. Til gengæld tjener Københavns Kommune mange penge på ordningen, fordi de på en og samme tid har mange indbyggere og få førtidspensionister. Udgiftsordningen er indført gradvist siden år 2000 for at give kommunerne et incitament til at finde løsninger, der gør, at færre ender på førtidspension. I sidste ende er kommunerne dog bundet af loven i forhold til, hvem der skal tildeles førtidspension, og på hvilke vilkår. I Hjørring Kommune fik man sidste år 257 nye førtidspensionister. Det er cirka en fjerdedel mere end i 2018, hvor tallet lå på 203. Da Hjørring Kommune har relativt mange førtidspensionister i forhold til antallet af indbyggere, betyder det, at man er underfinansieret med omkring 100 millioner kroner på området. Det oplyser kommunens økonomi- og arbejdsmarkedsdirektør, Johannes Jensen. Han oplever, at det svært at gøre noget ved udviklingen. - Man kan kun få en førtidspension, hvis man ikke har nogen reel arbejdsevne tilbage, og det er jo beskrevet i lovgivningen. Kommunerne skal overholde loven og opføre sig ordentligt i forhold til den, og de har heller ikke mulighed for at sætte førtidspensionen ned til et lavere niveau. Så det er jo ikke et område, der egentlig kan styres af økonomiske hensyn, siger han. I Rebild Kommune, hvor Bo Olsen bor, blev 67 personer sidste år tildelt førtidspension. Selvom han hellere ville have en almindelig hverdag med fast job, er Bo Olsen glad for, at han er en af dem. - Det er aldrig en forløsning at få konstateret, at man er syg. Jeg ville ønske, at lægen havde sagt: 'Du trænger sgu bare til at komme ud og bestille noget, kammerat'. Jeg ville helst have passet mit arbejde som taxachauffør. Kommunernes udgifter til førtidspension er en del af de igangværende forhandlinger om en ny udligningsreform mellem kommunerne. I regeringens udspil foreslås det at give en milliard kroner ekstra til udsatte yderkommuner med mange ældre, få arbejdspladser og mange førtidspensionister.", "annotations": [{"label": 2, "user": 1}], "meta": {}, "annotation_approver": null}
{"id": 59, "text": "Når Peter Holm-Pedersen skuer ud af vinduerne fra sit hotel tæt på Limfjorden, drømmer han om tusindvis af lystfiskere, der strømmer til for at fange havørreder. Samme drøm har blandt andre lokalpolitikerne i Limfjordsrådet, virksomheder og flere turistorganisationer langs fjorden. - Lystfiskere er fantastiske turister, for de kommer i det, vi kalder for skuldersæsonen før og efter højsommeren, så vi har både kapaciteten og pladsen, siger Peter Holm-Pedersen. Han er femte generation på Hvalpsund Færgekro og har netop søgt om tilskud fra staten til at købe fire husbåde, der kan ligge foran kroen, og som gæsterne kan bruge til at sejle ud på fjorden og fiske fra. Limfjordsrådet og kommunerne i oplandet er i disse år i gang med en stor miljøindsats. Åer og vandløb i Limfjorden bliver restaureret og genoprettet, og gydepladser og opvækstforhold forbedres, så havørredbestandene forventes at blive større og mere robuste. - Forudsætningen for at få flere fisk er i hvert fald til stede, når man genskaber de naturlige forhold, så de trives, siger Finn Sivebæk, der er fiskeplejekonsulent hos DTU Aqua. Indsatsen ved Limfjorden er blot ét af mange naturgenopretningsprojekter i landet gennem de senere år. Ifølge Finn Sivebæk er der mange gode eksempler fra hele landet på, at forskellige indsatser har givet resultater. - Generelt er der en ret hurtig respons, når man gør nogle ting. Der, hvor vi genskaber egnede gydeområder, oplever vi, at fiskene tager det til sig ret hurtigt, siger han. Det gælder blandt andet ved Skjern Å. Her har området gennemgået en markant forvandling over de seneste 60 år. I 1960'erne rettede man åen ud for at skabe mere landbrugsjord. Det fortrød man dog, og i 1990'erne begyndte arbejdet med blandt andet at genoprette åens naturlige forløb med snoninger til gavn for blandt andet laksen. - Det er så godt, at jeg står her udenfor sæsonen og får forespørgsler fra hele verden. Den anden dag var det fire canadiere, der kommer over og fisker, og vi har endda haft kinesere. Det er helt vildt, siger Kenny Frost, der er daglig leder af , der åbnede i 2017, og hvor lystfiskere kan få hjælp og vejledning, inden de drager på laksefiskeri. Ifølge ham regnede man i begyndelsen af 1980'erne med, at laksen var tæt på at uddø med under 50 stykker i Skjern Å. I dag er man oppe på at have omkring 6.000 laks, der vender tilbage til åen. - Så Skjern Å er jo den grimme ælling, der er vokset sig stor og smuk som en svane, som et stort internationalt lakseblad for nylig omtalte os, siger Kenny Frost. Foreløbig er 49 virksomheder gået sammen om en fælles markedsføring for at brande Limfjorden for turister. Samtidig skal fiskepladserne langs fjorden certificeres, så der er overnatningsmuligheder, grejbutikker og kvalificeret hjælp til de gæster, der kommer for at smide snøren ud. - Vi tror, at lystfiskerområdet kan noget særligt og har et stort potentiale på især det tyske marked. For kommer der én lystfisker, så kommer familien måske også med, siger turistdirektør i VisitVesthimmerland Jimmi Stæhr-Petersen. Han håber på mindst 10.000 fiskende turister om året og skeler blandt andet til Fyn, Langeland og Ærø, hvor en mangeårig indsats og forbedring af havørreders levevilkår ifølge har givet mindst 55.000 årlige lystfisker-turister. Her var det ved projektets begyndelse i 1990 usædvanligt overhovedet at fange en havørred. I vandkanten ved Rønbjerg i Himmerland er Peter Birch Christensen en af de lystfiskere, der glæder sig over satsningen på havørreder i og omkring Limfjorden. Udover at havørreden smager godt, er det nemlig også en af de fisk, der er sjove at fange. - Det er en stærk fisk, som kæmper for at komme af krogen igen, og selvom det kan lyde knap så humant, så er det jo det, der er spændende ved lystfiskeriet. Overraskelsesmomentet når fisken hugger, og fighten går i gang, og du står og sporer dig ind på, hvor stor den er, siger han. Peter Birch Christensen fremhæver samtidig Limfjorden og dens afstikkere som et paradis, hvor der er masser af plads og langt mellem lystfiskerne, så der også er ro til at nyde naturen og dyrelivet. - Og så kan man være så godt som sikker på, at det er vilde fisk, man fanger her. Der er ingen kystudsætninger her, og for mig er det også rigtig attraktivt, siger lystfiskeren.", "annotations": [{"label": 2, "user": 1}], "meta": {}, "annotation_approver": null}
{"id": 60, "text": "Den tid, hvor landmændene kunne gå og passe deres marker i ro og fred, er forbi. I dag bliver der holdt godt øje med, hvad de foretager sig, og de er blandt andet under lup for at få nedbragt kvælstofudledningen fra deres marker. Indtil videre skal det ske med frivillige ordninger med støtte fra staten, hvor landmændene selv byder ind på projekter, der kan hjælpe med at løse problemet. Det kan for eksempel ske ved at lave såkaldte minivådområder. Sådan et ville landmand Niels Pedersen Qvist fra Vester Hassing sammen med nogle naboer gerne have lov at lave på hans marker, der løber ned til Limfjorden 20 kilometer øst for Aalborg. Det er bare ét problem. Han må ikke for Kystdirektoratet. - Jeg bliver ked af det, og jeg synes, det er ærgerligt. Vi har 107 hektar, vi kan samle og køre gennem det her minivådområde og på den måde spare fjordmiljøet for nogle næringsstoffer, og så synes jeg, det er ærgerligt, at det ikke kan lade sig gøre. - Det er jeg meget uforstående over for, siger han. Når der er fokus på kvælstofudledningen skyldes det ikke mindst, at høje mængder kvælstof kan få store konsekvenser for livet i søer, hav og fjorde. Kvælstof giver anledning til algevækst, og det tager ilt fra andre planter, dyr og fisk, når algerne dør og falder ned på bunden. Derfor tilskynder man fra statens side landmænd, kommuner og landbrugsorgansationer til at samarbejde om at rejse skov, udlægge vådområder, lave minivådområder eller andre ting som kan få nedbragt udledningen af kvælstof. Et minivådområde består små kunstige søer eller bassiner, som man etablerer på landmandens mark. Når vandet drænes fra marken og havner i minivådområdet, hjælper mikroorganismer med at rense vandet for kvælstof, inden det løber videre ud i vandmiljøet. Niels Pedersen Qvist har fået nej til projektet, fordi minivådområdet ville komme til at ligge under 300 meter fra fjorden og dermed inden for strandbeskyttelseslinjen. Strandbeskyttelseslinjen skal beskytte åbne kyster og sikre, at der for eksempel ikke bliver bygget eller lavet andre ændringer på kysterne. Men Niels Pedersen Qvist forstår ikke, hvordan det kan føre til afslag på et projekt, som faktisk ville være til gavn for miljøet. - Det ligner jo en ganske almindelig sø. Der er ikke noget, der stikker op i luften, siger han. Også andre landmænd ved Limfjorden og andre steder har oplevet at få nej til at etablere minivådområder med den begrundelse, fortæller Irene Wiborg. Hun er chef for miljø og land hos SEGES, videnscentret for landbrug under landbrugsorganisationen Landbrug og Fødevarer. - De har fået at vide gennem mange år, at det er rigtig, rigtig vigtigt at sikre et rent vandmiljø og at være med til at bidrage til det, og nu prøver de. Og så er det sådan nogle forhindringer som strandbeskyttelseslinjen, der stopper dem i det. Det har de svært ved at forstå, siger hun. Ud af de mere end 300 ansøgninger, der i 2019 er sendt til Landbrugsstyrelsen fra landmænd, der ønsker at lave et minivådområde, er det kun et fåtal, der ligger inden for strandbeskyttelseslinjen. I alt skal der etableres omkring 2.000, hvis målene for kvælstofreduktion skal realiseres. Det er dog netop inden for strandbeskyttelseslinjen, at effekten er størst, vurderer man hos SEGES. - Jo tættere man kommer på kysten, jo større bliver effekten, siger biolog og specialrådgiver hos SEGES, Simon Bjorholm. - Hvis man laver et minivådområde mange kilometer væk fra kysten, ville der alligevel være blevet fjernet nogle næringsstoffer undervejs gennem vandløbssystemet. Kystdirektoratet oplyser, at de har modtaget i alt 22 henvendelser fra landmænd, der med ansøgningen ved hånden spørger om lov til at lave et minivådområde inden for strandbeskyttelseslinjen. Heraf har de givet dispensation til seks. Når Kystdirektoratet i hovedparten af tilfældene siger nej, skyldes det, at det er sådan reglerne er skruet sammen, forklarer områdechef i Kystdirektoratet Hans Erik Cutoi-Toft. - Strandbeskyttelseslinjen er faktisk indrettet sådan, at man som udgangspunkt ikke kan få lov til at lave noget som helst, fordi der er tale om en forbudszone, siger han. I Kystdirektoratets vurderinger lægger de blandt andet vægt på, om der er andre mulige placeringer uden for strandbeskyttelseslinjen. Men de skeler ikke til, hvor miljøeffekten er størst. - Vi forholder os ikke som sådan til niveauet af effekten. Det, vi forholder os til, er, om det er muligt at opnå en positiv effekt ved at placere det uden for linjen. Hvis det er det, vil der ikke være tilstrækkeligt med tungtvejende grunde til at placere det indenfor, siger han. Ifølge Simon Bjorholm kan man dog ikke komme uden om de minivådområder, der ligger inden for strandbeskyttelseslinjen, hvis man ønsker maksimal effekt. - Hvis man har en målsætning om at få renset så meget som muligt af det drænvand, der løber fra markerne her i landet, så er man jo også nødt til at rense det fra de marker, der afvander helt tæt på kysten og her inden for strandbeskyttelseslinjen, siger han. På Christiansborg finder flere politikere det besynderligt, at den ene myndighed siger nej, mens den anden tilskynder til flere minivådområder for at få kvælstofudledningen bragt ned. - Det vil da være såre fornuftigt at få det her lavet, for så passer man jo ikke kun på kysterne, men også på vandet i fjordene og ude i havet, i Limfjorden for eksempel, siger Venstres landbrugsordfører, Erling Bonnesen. - Man kan jo ikke skælde landmændene ud for, at der ikke bliver godkendt flere, fortsætter han. Samme holdning har landbrugsordfører for Dansk Folkeparti Lise Bech. - Det duer jo ikke, altså. Vi er nødt til at gøre det lidt nemmere, også for landmændene, så de kan finde ud af, hvad det egentlig er, vi skal styre efter, siger hun. Hos Alternativet hæfter landbrugsordfører Susanne Zimmer sig på den anden side ved, at der også er mange andre løsninger end minivådområder, hvis man ønsker at sænke kvælstofudledningen. - Måske var det bedre, at der var skov på det område, eller at det blev udtaget som lavbundsområde, siger Susanne Zimmer, der også nævner mindre gødning og ændret jordfordeling som muligheder for at løse problemet. Ved Limfjorden er landmand Niels Pedersen Qvist ikke umiddelbart klar til at give afkald på sin jord. Sammen med den lokale landbrugsorganisation, vil han nu undersøge, om der kan findes en alternativ placering til minivådområdet på hans marker. Som SEGES fastholder han imidlertid, at den oprindelige placering helt op ad fjorden vil være den bedste. Hvis han skal lave et minivådområde et andet sted, vil det formentlig betyde, at han er nødt til at pumpe vand fra markerne og længere op i landskabet, inden det løber retur mod fjorden igen. Det vil heller ikke være særlig godt for miljøet, bemærker han. - Jo tættere vi får det på fjorden, jo bedre virkning har det, siger Niels Pedersen Qvist. Både Venstre og Dansk Folkeparti vil nu have landbrugs- og fødevareminister Mogens Jensen (S), der tidligere har udtalt sig om sagen, til at kigge på problematikken. Strandbeskyttelseslinjen hører imidlertid under miljøminister Lea Wermelin, som i dag ikke har haft mulighed for at kommentere historien, meddeler ministeriet til DR.", "annotations": [{"label": 1, "user": 1}], "meta": {}, "annotation_approver": null}
{"id": 61, "text": "Flere af de danske fiskere føler sig forfulgt, og det i en sådan grad at de finder det nytteløst at mødes med ministeren for at diskutere problemerne. Minister for Fødevarer, Fiskeri og Ligestilling Mogens Jensen (S) besøgte ellers i dag Strandby og Frederikshavn og ville i den anledning gerne mødes med flere af fiskerne. Men mens Mogens Jensen holdt møde med borgmester Birgit S. Hansen og formændene for to fiskeriforeninger, foretrak resten at markere deres utilfredshed med skilte og bannere uden for dørene. - Hvad skulle vi snakke om? spørger Morten Kirkedal, talsmand for fiskersammenslutningen 'Nok er nok'. - I 30 år er vi blevet underlagt nye restriktioner med kvotenedsættelser, maskestørrelse, indsnævring af farvande, lukkeområder, ynglekasser, vi skal passe på, og vindmøller, der bliver sat op. Der er mange ting, der har spændt ben for os henad vejen, men der er ikke kommet noget tilbage. Der er ikke kommet nogen gulerødder. Vi bliver ikke hørt, siger han. Denne gang er det planer om kameraovervågning af fiskerne ombord på deres egne skibe, der har fået sindene i kog. Kameraovervågningen skal sikre en mere effektiv kontrol med fiskerne og blandt andet forhindre, at de smider små torsk tilbage i havet, men fiskerne er ikke enige med myndighederne i forhold til problemets omfang. De siger, at det går ud over deres frihed og deres rettigheder, når ministeren i forbindelse med en EU-aftale om fiskekvoter holder fast i, at der skal indføres kameraovervågning på danske fartøjer. - Han stoler åbenbart ikke på os fiskere. Det er latterligt, og det er langt ude, siger Torben Christensen, førstemand på Betina Kruse fra Læsø. Med ved selve mødet var formand for Strandby Fiskeriforening Claus Hjørne Pedersen. Han var som en af få fremmødte glad for ministerens besøg, men han er skeptisk om udfaldet. - Jeg synes jo, vi har haft et fint møde, og vi er taknemmelig over, at Mogens Jensen har brugt formiddagen på at være her. Men jeg synes ikke, vi har fået noget resultat af mødet. - Vi har hørt en mand, der hænger sig rigtig meget i den aftale, han har lavet i EU, og han virker ikke til, at han vil rykke sig, siger han. - Det har jeg det rigtig dårligt med, for jeg synes, vi har præsenteret en hel masse gode argumenter for, hvorfor det ikke er nødvendigt at sætte ind med kameraovervågning over for danske fiskere. - Det er så grænseoverskridende at skulle udstilles på den måde. - Det har ikke noget med det at gøre. Det, som man gerne vil kontrollere, kan man kontrollere på andre måder, og det er det, vi har budt ind med, siger Claus Hjørne Pedersen. Flere eksperter er enige i, at overvågning er et effektivt redskab i forhold til at sikre, at der ikke smides torsk over bord. Men fiskerne får opbakning fra blandt andre borgmester i Frederikshavn Kommune Birgit S. Hansen (S), som er formand for det nordjyske fiskerikommunenetværk, som samlet set består af seks kommuner. Her står man skulder ved skulder med fiskerne, siger hun. - Når vi blander os, er det, fordi vi er store fiskerikommuner, og at det handler arbejdspladser og om skatteindtægter. Vi vil gerne slå et slag for, at fiskerne har ordentlige rammer. - Omvendt skal fiskerne selvfølgelig også vise, at man kan have tillid til dem, og vi skal jo ikke være naive overfor, at der har været brodne kar. Men det her med, at man skal til at have kameraer på egne fartøjer, det har de virkelig manglende forståelse overfor, og det har vi sådan set også, siger hun. Når minister Mogens Jensen (S) også efter dagens møde forsvarer beslutningen om at indføre kameraovervågning, begrunder han det med, at det både kan give en mere effektiv kontrol af fiskerne og samtidig et bedre overblik over, hvad fiskerne hiver op fra havet. Det kan bruges til at sikre et mere bæredygtigt fiskeri, mener han. Selvom han ikke har ændret holdning, har dagens møde dog gjort indtryk, siger Mogens Jensen. - Det gør altid indtryk, når der er nogle, der udtrykker modstand eller er usikre på noget. Der er også en række forhold, som fiskerne drager frem her, som handler om det juridiske og spørgsmålet om, hvad der præcist skal monitoreres, og hvordan det skal anvendes i forhold til persondataloven, og det skal der selvfølgelig findes nogle klare svar på, så fiskerne kan få det at vide. - Jeg kan sagtens forstå de forskellige spørgsmål, som fiskerne kommer med, og det er jo heller ikke meningen, at vi skal følge med i, hvad fiskerne foretager sig i kahytterne eller nogle andre steder på skibet end der, hvor fiskene kommer ind. Det er fiskene, vi er interesseret i, siger han. - Det gør jeg ved at lytte og også svare på de spørgsmål, de stiller. Blandt andet omkring det juridiske grundlag, og hvordan vi sikrer, at vi overholder de forskellige typer af lovgivning, der selvfølgelig skal beskytte den enkelte person, og det kan der heller ikke være nogen tvivl om.", "annotations": [{"label": 2, "user": 1}], "meta": {}, "annotation_approver": null}
{"id": 21, "text": "De booker lokaler, tager telefonen og skriver i journaler. De danske sygeplejersker bruger en stor del af dagen på ting, der ikke har med den nære patientkontakt at gøre. Nogle af opgaverne med at dokumentere patienternes tilstand kræver en sygeplejerskeuddannelse, men det gælder ikke det hele. - At printe labels og gøre klar til patienterne i morgen kunne sagtens være en sekretæropgave, siger Anja Skovgaard Nissen, som er sygeplejerske på Odense Universitetshospital. Og det er fagforeningen HK enig med hende i. De mener, at de kan gøre arbejdet bedre for Anja samtidig med, at de kan løse regeringens problem med at skaffe 1.000 sygeplejersker. HK er fagforeningen for lægesekretærer, og deres forslag vil også komme deres medlemmer til gode. Forslaget lyder nemlig sådan her: Flyt noget af det administrative arbejde tilbage til lægesekretærerne. Hvis sygeplejerskerne bliver aflastet administrativt, så er tanken, at de fremover kan nøjes med at bruge 20 procent af arbejdstiden på administrativt arbejde. Og det kan gøre en stor forskel for flere personalegrupper, mener de i HK. - Alt det administrative arbejde, som dygtige læger og sygeplejersker udfører, er slet ikke nødvendigt. Jeg så hellere, at det blev udført af uddannede lægesekretærer, siger Winne Axelsen, formand HK Kommunal i Region Hovedstaden. Anja Skovgaard Nissen er sygeplejerske på Urinvejs-kirurgisk afdeling på Odense Universitetshospital. På hendes afdeling er der hver dag afsat en sygeplejerske til sekretæropgaver. - Dele af opgaven er helt klart sygeplejefaglig, men der er også dele af opgaven, som på ingen måde er sygeplejefaglig i min optik, forklarer hun. Patienterne kommer med meget komplekse lidelser. Derfor mener Anja Skovgaard Nissen, at sygeplejerskerne ikke skal bruge dyrebar tid foran computeren, men i stedet være, hvor hjælpen er tiltrængt. - Folk er her, når de er rigtig syge, og der skal jeg være tæt ved dem, siger hun. Professor i sundhedsøkonomi og sundhedspolitik ved Syddansk Universitet Kjeld Møller Pedersen mener, at HK's logik med at flytte opgaverne og frigive sygeplejersker er god nok. - Det er rimelig realistisk, men man kan godt diskutere, om det er fem eller fire procent, der kan flyttes, men det spiller ikke den helt store rolle, siger han og nævner, at det ikke er en gratis løsning. - Der skal skaffes et økonomisk råderum til at kunne ansætte flere lægesekretærer. Så det er i virkeligheden også en økonomisk udfordring, om der er plads til det, siger han. Regeringen forsøger i forbindelse med de igangværende finanslovsforhandlinger at finde ud af, hvor pengene til de ekstra 1.000 sygeplejersker skal komme fra. Socialdemokratiets har tidligere nævnt stigende cigaretpriser som løsning.", "annotations": [{"label": 1, "user": 1}], "meta": {}, "annotation_approver": null}
{"id": 22, "text": "- Er det rigtigt, mor? Det er jo den bedste gave. Niårige Sofus har lige fået at vide, at skolerne lukker på grund af coronavirus, og at han skal være hjemme i minimum to uger. Han har diagnosen infantil autisme og lider af massiv dødsangst og spiseforstyrrelser. Af den grund har Sofus det bedst, når han er afskærmet fra alle de ting, der sker ude i den store verden. Men en dag vender virkeligheden tilbage. Og den dag frygter hans mor, Camilla Bundgaard Opsand. - Det er der, vi betaler prisen. Så starter vi formentlig forfra med at sluse ham ind i skolen igen, siger hun. Det gik ellers så godt. Sofus var den seneste måned begyndt at få en god rytme i skolen i Søborg nord for København. Han havde fået en støttelærer og var oppe på cirka ni timers skolegang om ugen. - I bund og grund er det jo ingenting, men det er en start i forhold til nul timer, siger Camilla Bundgaard Opsand, der er sygeplejerske, men har gået hjemme med Sofus det seneste halve år, fordi han i sensommeren sidste år fik det dårligt. En række fagfolk frygter, at lukningen af daginstitutioner og skoler kan forværre det mentale helbred for børn med adhd og autisme, fordi alt nu er oppe i luften, og strukturerne er væk. For Camilla Bundgaard Opsand er frygten, at den gode periode i skolen, de havde kæmpet sig henimod, kan være spildt. - Jeg frygter det værste. Nu bliver han afskærmet igen, som i bund og grund er det bedste for autister. Men når han skal tilbage efter lukkeperioden, kender jeg ikke konsekvensen. Jeg ved ikke, om jeg skal starte fra scratch med at køre indskolingsperiode i flere måneder, siger Camilla Bundgaard Opsand. - I værste fald risikerer vi et specialskoletilbud, hvis han ikke snart får en bedring i forhold til skolegang. Det har været det, vi har frygtet allermest, fordi han er inkluderet i en almindelig folkeskole, siger hun. Det var ellers planen, at Camilla Bundgaard Opsand skulle tilbage til arbejdet som sygeplejerske i april eller maj, men alt er oppe i luften nu. - Det havde jeg set frem til, men vi ved slet ikke, om vi kan lige nu, siger hun. Lejligheden i Søborg er nu omdannet til en hjemmeskole, og alt er planlagt ned til mindste detalje, så Sofus kan overskue dagen. - Alt er nødt til at være på klokkeslættet. Hvis vi skal foretage os noget, eksempelvis gå en tur, skal han vide det en time før. Det prøver vi at planlægge fra dag til dag. Det er ikke altid, han har lyst, siger hun. En af familiens store opgaver er at skærme Sofus fra alle nyhederne om coronavirus, for det kan han slet ikke håndtere med sin massive dødsangst. Derfor ligger der ingen aviser fremme, og tv'et kører slet ikke. Det allervigtigste er dog, at Camilla Bundgaard Opsand og hendes mand slet ikke taler om situationen. - Man skal virkelig være god til ikke at italesætte det her. Mange går sikkert og drøfter det her og ser nyheder med deres børn, men vi er nødt til at lukke helt ned, siger hun. De danske hospitaler forbereder sig lige nu på en række mulige scenarier i de kommende uger med mange intensivpatienter, og Camilla Bundgaard Opsand er klar til at rykke ud, hvis det bliver nødvendigt. - Hvis landet får brug for et massivt antal sygeplejesker, så kan jeg risikere at blive kaldt ind, nu jeg også har erfaring med kompleks sygepleje fra Rigshospitalet. Det har vi drøftet herhjemme, og det er jeg klar til. - Jeg må tage ansvaret på mig. Så må min mand træde tilbage. Han arbejder i et erhverv, der er mindre påvirket, i hvert fald i forhold til menneskeliv, siger Camilla Bundgaard Opsand. Ifølge regeringen er der med en ny bekendtgørelse åbnet for, at børn med særlige sociale, pædagogiske eller behandlingsmæssige behov kan blive i deres dagtilbud eller undervisningstilbud. Derfor opfordres forældre, der ikke kan få dagene til at hænge sammen, til at kontakte kommunen for at undersøge deres muligheder.", "annotations": [{"label": 2, "user": 1}], "meta": {}, "annotation_approver": null}
{"id": 23, "text": "Hidtil har kaptajner spejdet efter de røde og grønne bøjer, når de har navigeret i de danske bølger. Men i fremtiden kan mange af dem blive ersattet af ny teknologi. Som den første havn i Danmark har Lindø Port of Odense fået tilladelse til at bruge virtuelle bøjer til at guide de store skibe ind og ud gennem Odense Fjord. Tidligere, når store skibe har sejlet til eller fra havnen, har de navigeret efter fysiske bøjer i vandet. De blev lagt ud for at hjælpe de store skibe, de ekstra bøjer blev fjernet igen, når de store skibe var sejlet forbi. Men det er slut nu. I fremtiden vil der nemlig være færre ekstra bøjer i vandet. Til gengæld vil de store skibe kunne se de nye virtuelle bøjer på en computerskærm og på den måde sejle sikkert i havn. - Indtil for nylig mærkede vi op med 21 fysiske bøjer, som vi har lagt ud med vores arbejdsbåd og vores fartøjsfører, det er en større omgang. Det er både tidskrævende og økonomisk en belastning for havnen, siger Kim Kroun, der er havnemester i Lindø Port of Odense. De mange fysiske bøjer blev lagt ud 20-30 gange årligt, når store skibe kom til havnen. Ifølge Carsten Aa, havnedirektør i Odense, vil overgangen til de virtuelle bøjer spare havnen for omkring en halv til en hel million kroner årligt. Besparelsen skyldes, at havnen ikke længere skal vedligeholde og lægge bøjer ud i Odense Fjord. Man kan dog ikke begynde at samle alle bøjer ind på land lige med det samme. Hos Søfartsstyrelsen er man meget opmærksom på, at det nye system lever op til alle krav, inden der gives tilladelse til at bruge dem. - Det er meget nyt. Selvom man har kendt systemerne i en årrække, så holder vi lidt igen. Det er blandt andet fordi, at man ikke kan se de her signaler fra alle skibe, og der er nogle begrænsninger i forhold til sikkerheden, siger nautisk konsulent i Søfartsstyrelsen Peter Dam. Havnedirektør Carsten Aa forklarer, at han er klar over, at det nye digitale bøjesystem er et indgreb i en vigtig del af sikkerheden på Odense Fjord. Derfor er han også opmærksom på, at ingen skal kunne pege fingre ad det nye system. - Vi skal komme med en løsning, som er så troværdig, at man ved, at den virker 24 timer i døgnet, 365 dage om året, siger han. Systemet er det første af sin slags i Danmark, og derfor holder mange danske havnedirektører et skarpt øje med projektet i Odense Fjord. En af de havne, der følger udviklingen i Odense, er Esbjerg Havn. Her vil der også være en stor besparelse ved at indføre virtuelle bøjer. - Vi kigger meget på at etablere det samme. Vi mener, at med det moderne navigationsanlæg, der er på skibene, vil det kunne lade sig gøre at undlade halvdelen af bøjerne og gøre dem virtuelle i indsejlingen til Esbjerg, siger havnedirektør Dennis Jul Pedersen. Længere nordpå i Thyborøn interesserer de sig også for de virtuelle bøjer i Odense. Det forklarer Jesper Holt Jensen, havnedirektør i Thyborøn Havn. - Vi har en aftale med Odense Havn om at komme ned og tale med dem om, hvordan de har fået det etableret og få lidt mere kendskab til det, inden vi går videre med de konkrete planer, som vi tager hul på medio næste år, siger han. Hos leverandøren af de nye virtuelle bøjer, EIVA, kan de også mærke, at der er opmærksomhed på det nye tiltag. Ifølge administrerende direktør Jeppe Nielsen er der 60 havne i Danmark, der er store nok til, at det vil give mening at anlægge systemet. EIVA er i øjeblikket i dialog med ti interesserede havne. Selvom man i Søfartsstyrelsen er forsigtige med at godkende de virtuelle bøjer med det samme, så er man heller ikke her i tvivl om, at der vil blive længere og længere mellem de velkendte bøjer i de danske havne. - Vi vil i fremtiden se en tendens til, at flere forsvinder og bliver erstattet af andre systemer. Det er den digitale tidsalder. Den vinder mere og mere indpas, jo mere sikkert det bliver, siger nautisk konsulent i Søfartsstyrelsen Peter Dam.", "annotations": [], "meta": {}, "annotation_approver": null}
{"id": 24, "text": "Vaccinationer, penicillin til lungebetændelsen eller et jordemodertjek. Den form for sundhedshjælp må mennesker, der lever i Danmark uden tilladelse, se langt efter. De kan kun få akut hjælp i det danske sundhedsvæsen. Men selvom de opholder sig i landet ulovligt, så skal de ifølge Røde Kors have adgang til lægehjælp. Derfor åbner organisationen tirsdag en ny sundhedsklinik for udlændinge, der ikke har tilladelse til at være i Danmark. Klinikken er den tredje af sin slags i Danmark, og Røde Kors åbner den i Odense, fordi organisationen mener, at der er et stigende behov for lægehjælp til mennesker, der opholder sig ulovligt i Danmark. - Det er en verden til forskel, at man kan komme til lægen, når man er syg, og at man kan komme til jordemoderen, når man er gravid, siger Vibeke Lenskjold, projektleder i Røde Kors og daglig leder af sundhedsklinikkerne. For otte år siden slog Røde Kors i samarbejde med Lægeforeningen og Dansk Flygtningehjælp dørene op til den første sundhedsklinik for udokumenterede migranter i København. Siden hen har man åbnet en klinik i Aarhus, og fra tirsdag kan mennesker, der opholder sig illegalt i landet, også søge hjælp på en ny klinik i Odense. De to nuværende klinikker har 70-80 besøgende om ugen, og Røde Kors vurderer derfor, at der også er behov for indsatsen i Odense. - Vi har faktisk fået henvendelser fra nogen, som befandt sig på Fyn eller i Trekantsområdet, som spurgte efter lægehjælp, siger projektleder Vibeke Lenskjold. Selvom mulighederne for at få sundhedshjælp, når du opholder dig ulovligt i Danmark, nu bliver endnu bedre, er tilbuddene slet ikke en god løsning, mener Lægeforeningen, der er med i samarbejdet bag sundhedsklinikkerne. - Vi har som lægeforening et ansvar over for syge mennesker for at sikre et tilbud. Det gør vi på den her måde, men den ideelle løsning ville være at udvide det offentlige tilbud til patienter, der er udokumenterede, siger Andreas Rudkjøbing. Danske sygehuse må gerne hjælpe udokumenterede migranter, hvis der er tale om akut skade eller sygdom. Men den skelnen er ikke gavnlig, mener Andreas Rudkjøbing. - Det er altså hul i hovedet at vente til, at tingene bliver akutte, for at man kan få en behandling, siger han. Røde Kors ser også gerne, at der er et offentligt tilbud til de udokumenterede migranter. - Det her er en nødløsning. Vi har gentagne gange bedt politikerne om at ændre lovgivningen, så mennesker uden et gult sygesikringsbevis kunne få hjælp af sundhedssystemet. Men det har der ikke været politisk vilje til, siger Anders Ladekarl, generalsekretær i Røde Kors. - Uden vores klinikker, ville vi have en stor gruppe af børn i Danmark, som ikke var vaccineret imod helt almindelige sygdomme. Vi ville have kvinder, der ikke ville få undersøgt deres graviditeter og risikere at føde misdannede børn, siger han. At udlændingene, der bruger klinikkerne, har valgt at opholde sig ulovligt i et land, spiller i følge parterne bag sundhedsklinikkerne ikke nogen rolle for, om de skal have hjælp. - Vi blander os ikke i, hvilken juridisk status de mennesker har. Vi læger har en forpligtelse over for mennesker, der har sygdomme, som vi kan behandle. Det er det udgangspunkt, vi har, siger Andreas Rudkjøbing fra Lægeforeningen. Røde Kors mener ikke, at hjælpen gør det for attraktivt at opholde sig i Danmark uden tilladelse. - Vi er enige i, at mennesker, der er udokumenterede, sådan set skal forlade landet. Men kendsgerningen er, at de er i Danmark, og vi har ingen interesse i, at de ligger og dør på gaden, fordi sundhedssystemet afviser dem, siger Anders Ladekarl fra Røde Kors. Hos SF er sundhedsordfører Kirsten Normann Andersen klar til at kigge på, om de udokumenterede migranter skal have flere og bedre muligheder for sundhedshjælp. - For SF er det ret vigtigt, at vi, især i forhold til børnene, sørger for, at der er den rette hjælp. Det gælder både i forhold til forberedelse af fødsler, vaccinationer af børn og behandling af børn, siger Kirsten Normann Andersen. Det afviser Dansk Folkeparti, der mener, at selv de nuværende klinikker, der er baseret på frivillig arbejdskraft, er alt for gode forhold at tilbyde. - Det er trist, at vi bliver ved med at lave tilbud til folk, der er her ulovligt. De har ikke ret til at være i Danmark, og derfor er de illegale. Jo flere tilbud, der er til illegale, jo bedre er det for dem, og det vil tiltrække flere til at være her, siger partiets sundhedsordfører, Liselott Blixt. Hun mener, at man i stedet skal sørge for, at der slet ikke er nogen, der opholder sig ulovligt i landet. - Vi skal sørge for, at folk bliver vendt i døren, og sendt hjem til de lande, hvor de kommer fra, siger hun.", "annotations": [{"label": 2, "user": 1}], "meta": {}, "annotation_approver": null}
{"id": 25, "text": "Normalt skal der store sten og enorme mængder sand til for at beskytte vestkystens skrænter og klitter mod havets bølger. Men ud for den lille kystby Nr. Lyngby har man nu fundet et alternativ, der både er billigere og mere miljøvenligt. I november sidste år satte man rækker af pilebundt ned i sandet ud for skrænten, og det ser ud til at virke. Pilebundterne står der endnu, og der er endda kommet mere sand på stranden, end der var førhen, selvom strækningen er et udsat punkt på kysten. Der var ellers givet tilladelse til at lave såkaldt hård kystsikring med sten, men da det koster mange penge, ville de lokale hellere prøvet noget andet. - Det er voldsomt dyrt. Så da vi fik et tilbud om at prøve noget helt nyt, så blev vi enige om, at det var her, vi skulle slå til, fortæller en af initiativtagerne Leif Vange. Pilen bliver dyrket på en mark lige i nærheden og står i øjeblikket på en 130 meter lang strækning på stranden. Bundterne er gravet ned i fire rækker foran hinanden, men faktisk er den ene af rækkerne allerede forsvundet, fordi den er blevet dækket af nyt sand, som er kommet til af sig selv. Det er bemærkelsesværdigt, da man ved hård kystsikring normalt skal tilføre sand kunstigt med jævne mellemrum, fordi stenene kun tager de værste slag fra bølgerne og ikke holder på materialet. Ved et skilt på stranden kan man ligefrem måle, at sandets højde er steget med 58 centimeter. - Havet derude bringer en masse sand ind, og det, vores bundter gør, er, at det fanger sandet, og når bølgerne så vil retur og trække sandet med ud igen, så kan de ikke det, fordi de skal igennem hele det her pilefilter. Det forklarer Johannes Falk, direktør i Pilebyg, der står bag forsøget og er blandt de første til at prøve metoden af herhjemme. Inspirationen kommer fra Holland, hvor man har mange års erfaring med at lave biologisk kystsikring. En af betænkelighederne ved at bruge træer eller buske på stranden er, at de risikerer at rådne inden for kort tid. Men hollandske forsøg viser, at biologisk materiale faktisk kan holde imellem 60 og 70 år. Metoden koster ifølge Johannes Falk kun en tredjedel eller en fjerdedel af kystsikring med sten, og så er den mere miljøvenlig, fordi man ikke skal fragte sand og sten over store afstande. Hos Hjørring Kommune vil man se tiden an i forhold til, om den biologiske kystsikring skal etableres på større områder af kysten. Johannes Falk er da også selv forsigtig med at konkludere noget endnu. Han er tryg ved metoden, men kan ikke med hundrede procent sikkerhed vide, hvordan omgivelserne vil reagere, hvis der kommer en stor storm. - Selvfølgelig er man nervøs. Vi er oppe imod elementernes rasen, som det er ved Vesterhavet, og meget af det, vi laver, er stadig learning by doing, siger han. - Vi skal stadig blive klogere på, hvor langt bundterne skal i, og hvordan de skal bygges, for at de sidder bedst muligt. Så der er mange elementer i det endnu, og det er jo også et forsøg, vi står ved. Også på et område et par hundrede meter længere oppe ad kysten er der nu sat pilebundter op som kystsikring.", "annotations": [{"label": 2, "user": 1}], "meta": {}, "annotation_approver": null}
{"id": 26, "text": "Seks personer i Danmark er døde, mens de har været smittet med coronavirus. Det oplyser sundhedsmyndighederne i en opdatering her til formiddag. Tallet var fire onsdag. Opgørelsen omfatter dødsfald, der er registreret indenfor 60 dage, efter at man er blevet testet positiv. Myndighederne understreger, at coronavirus ikke nødvendigvis er den tilgrundliggende årsag til dødsfaldene. Samtidig oplyses det nu, at 1.132 personer i Danmark er blevet konstateret smittet. Tallene er blevet trukket klokken 8. Der er dog formentlig et stort mørketal, da tallet ikke er et udtryk for det samlede antal smittede, da ikke alle med symptomer på virusset bliver testet. Fokus er på personer med tydelige symptomer. Derfor forventes det samlede antal smittede at være langt højere. Hvis man kun har symptomer som let feber eller forkølelse, er opfodringen at blive hjemme, til man er rask. Derimod skal man ringe til lægen, hvis man har problemer med vejrtrækningen, forværring af symptomer eller har været syg gennem flere dage. De seneste tal fra onsdag var, at 129 personer var indlagt på et sygehus, og af de var 24 indlagt på en intensiv afdeling - herunder 18 i respirator. På Færøerne er 72 personer blevet smittet, lyder det her til formiddag.", "annotations": [{"label": 1, "user": 1}], "meta": {}, "annotation_approver": null}
{"id": 27, "text": "Lige nu bliver udstyret på landets dyreklinikker primært brugt til at behandle golden retrievere, siameserkatte og andre syge dyr. Men det kan ændre sig meget snart. Sundhedsmyndighederne afsøger nemlig hvert et hjørne i landet for tilgængeligt udstyr i kampen mod coronavirus. Derfor er de danske dyreklinikker, ligesom både Forsvaret og landets privathospitaler, blevet bedt om at opgøre, hvor mange respiratorer og andet udstyr de kan levere til sygehusene, hvis det bliver nødvendigt. - I den her situation skal vi mobilisere alt, hvad vi overhovedet har af ressourcer, siger Søren Brostrøm, Sundhedsstyrelsens direktør. Han mener ikke, at myndighederne kan tillade sig at vælge til og fra, når corona-situationen er, som den er. - I det samlede beredskab i det her samfund er vi farveblinde. Der tager vi alt, hvad der er nødvendigt, siger Søren Brostrøm. I alt forventer Den Danske Dyrlægeforenings medlemmer at kunne levere 90 funktionsdygtige respiratorer til corona-behandling. - Vi håber naturligvis ikke, at situationen bliver så alvorlig, så det bliver nødvendigt at rekvirere vores udstyr. Men skulle det blive tilfældet, vil vi være glade for at kunne bidrage, siger formanden i Den Danske Dyrlægeforening, Hanne Knude Palshof. To af landets største dyrlægekæder er Vetfamily og Anicura, og begge virksomheder er klar til at udlåne deres udstyr, hvis de bliver bedt om at pakke respiratorer og monitorer sammen og sende det til det pressede sundhedsvæsen. Vetfamily stiller med 35 respiratorer og en større mængde mundbind, gummihandsker og åndedrætsværn, hvis myndighederne kræver det. Anicura kan levere 16 respiratorer, 37 overvågningsapparater og fem mobile iltgeneratorer. - Ilt er det samme for både dyr og mennesker. Der er ikke så meget udstyr, der er lavet kun til dyr, så rigtig meget af det, vi bruger, bruger man faktisk også humant, siger Siri Renée, der er kommunikationsansvarlig hos Anicura. På Københavns Universitets Dyrehospital ligger de inde med ni respiratorer, der rent faktisk er aflagt udstyr fra netop sygehusene. Sammenlignet med sundhedsvæsnets nuværende respiratorer er de ældre apparater ifølge seniordyrlæge i anæstesi, Helle Harding Poulsen, en lavpraktisk måde at hjælpe menneskelige patienter med at trække vejret på. - Men hvis vi kommer ud i yderste konsekvens, så må det her være bedre end ingenting, siger Helle Harding Poulsen. Inden respiratorerne kan bruges på mennesker, skal de dog ifølge seniordyrlægen igennem en grundig rengøring. - Der er helt sikkert behov for, at vi får renset systemerne op og får desinficeret poserne og selve anæstesiapparatet, siger Helle Harding Poulsen. Men hvis sundhedsvæsenet får brug for dyrenes udstyr, hvad så med dem? Ja, de akut syge dyr, der har behov for behandling, kan også få det. - Vi vil stadigvæk kunne behandle de dyr, som er akut syge og tilskadekomne, som vi ville gøre normalt. Og vi vil også kunne gennemføre operationer, som vi gør normalt, siger hospitalschef Merete Holst Nissen på Københavns Universitets Dyrehospital. Det skyldes blandt andet, at dyrehospitalet i forvejen kører på nødberedskab uden almindelige undersøgelser og desuden kan hjælpe akut syge dyr med at trække vejret manuelt. Hos Anicura er der også stadig plads til alle de akutte patienter, der måtte få brug for behandling, men det er umuligt at spå om fremtiden i de her dage. - Vi er selvfølgelig villige til at give det væk, der skal bruges. I sidste ende alt det, vi skal bruge, siger Siri Renée fra Anicura. Hvis myndighederne trykker på knappen, kan dyreklinikkerne levere udstyret meget hurtigt. - Vi er klar på alle tider af døgnet til at gå i gang med det arbejde, så det ville kunne ske i løbet af timer, siger Merete Holst Nissen fra Københavns Universitets Dyrehospital. Hos Anicura er vurderingen, at respiratorer og andre hjælpemidler ville kunne leveres i løbet af en dag. Og fra kædens side følger der også uddannet personale med udstyret, hvis sygehusene og personalet selv måtte ønske det. Således vil Anicura fritstille de medarbejdere, der har lyst til at hjælpe i det corona-pressede sundhedsvæsen. - I sidste ende er det også et spørgsmål om selvfølgelig at bidrage med alt det, vi kan. Og så må vi finde andre løsninger eller kun tage de absolut mest akutte patienter, siger Siri Renée. Og selv om hun blev overrasket over myndighedernes forespørgsel og er bekymret for konsekvenserne for dyrene, er sundhedsvæsnets arbejde for at sikre nok udstyr ifølge hende betryggende. - Det siger mig noget om, at myndighederne tænker langt ud i fremtiden, at de tænker alle scenarier igennem, og at de virkelig forbereder sig, siger Siri Renée.", "annotations": [{"label": 2, "user": 1}], "meta": {}, "annotation_approver": null}
{"id": 28, "text": "I den senere tid har der floreret sattelitfotos fra Nasa, der viser, hvor meget renere luften i Kina er blevet efter udbruddet af corona. Selv om luftforureningen i Danmark aldrig har nået kinesiske højder, kan samme tendens ses i Danmark. Det viser helt nye målinger, som Nationalt Center for MIljø og Energi (DCE) under Aarhus Universitet har lavet. Luftforureningen i de fire største byer - Odense, København, Aarhus og Aalborg - er faldet med godt en tredjedel. Ifølge Thomas Ellermann, der er en af dem, der har stået for målingerne, er det godt nyt for byboerne. - Vi ved, at jo lavere luftforureningen er, jo bedre er det for helbredet, siger han. Ifølge Henrik Brønnum-Hansen, der er lektor i folkesundhedsvidenskab på Københavns Universitet, betyder luftforureningen rigtig meget for sundheden i de større byer. - Vi taler om et års levetid, der går tabt for københavnere, i forhold til dem der bor på landet. Derudover bliver folk i byen generelt mere syge, fordi de bor i luftforureningen, siger han. - Så det her lyder rigtig godt. Og det vil helt sikkert gavne helbredet, hvis det blev ved, men mon ikke bilerne kommer til at køre igen? Man kan sammeligne det med at ryge. Du får ikke KOL af et års rygning, men bliver du ved, så kan du nemt få sygedommen. Så hvis bilerne kører igen, har det ikke haft den store effekt, siger han. Det er mængden af såkaldte NOx-gasser, der er faldet. NOx-gasserne i byens gader kommer primært fra trafikken, og fordi vi de seneste dage har kørt mindre i bil, er niveauet af dem altså faldet. - Den kraftige nedgang i flytrafikken vil også give en reduktion i området omkring lufthavnen, men vi har ikke nogen vurdering af det på nuværende tidspunkt, siger Thomas Ellermann. Forskerne har helt konkret beregnet den gennemsnitlige NOx-koncentration i perioden fra fredag til tirsdag og sammenlignet med tilsvarende periode i resten af årets uger. De har indtil videre kun kigget på NOx-gasserne, men de forventer også, at de senere vil kunne se et fald i de såkaldte ultrafine partikler, der kommer fra dieselbilerne.", "annotations": [{"label": 1, "user": 1}], "meta": {}, "annotation_approver": null}
{"id": 29, "text": "Mydighedernes råd er enkle: Vask hænder. Hold afstand. Undgå fysisk kontakt. Bliv hjemme. Og befolkningen gør tilsyneladende sit bedste for at efterleve de officielle opfordringer for at komme coronakrisen til livs. I hvert fald ligger Danmark i disse dage stort set øde hen. Tætbefærdede steder som Københavns Rådhusplads, supermarkeder og fodboldstadioner er alle næsten tømt for mennesker, og mange er i hjemmekarantæne eller arbejder hjemmefra.", "annotations": [{"label": 2, "user": 1}], "meta": {}, "annotation_approver": null}
{"id": 30, "text": "- Jeg er ikke socialdemokrat, og det bliver jeg nok heller ikke, men det her vil jeg gerne give hende ret i. Ordene kommer fra Esben Hansen, der er vokset op nær Frederikshavn. Han er 23 år, og han sad ligesom mange andre i aftes og så statsminister Mette Frederiksens nytårstale. For ham havde den en særlig betydning. Esben Hansen er selv vokset op i et hjem med alvorlige svigt, og han blev som 12-årig tvangsfjernet. I flere tilfælde bør myndighederne skride ind langt tidligere, end de gør i dag, sagde Mette Frederiksen i sin tale, og det er Esben Hansen enig i. - Det var en turbulent barndom, hvor jeg som otte-årig måtte hente hende på værtshuset, når jeg syntes, jeg var sulten. Så skulle hun prøve at finde noget mad, hvis der var penge til det, fortæller Esben Hansen. Det var først, da hans mor forsøgte at begå selvmord, at myndighederne fik Esben Hansen placeret i en plejefamilie. Allerede om tre-årig oplevede han, at hans mor var fraværende, og at det var hans seks år ældre søster, der hentede ham i børnehaven. Søsteren blev senere sendt på kostskole, mens Esben Hansen fortsat skulle være derhjemme, og det har han svært ved at forstå. - Jeg ville ønske, at nogen var skredet ind før. Jeg var ikke gammel nok til at sige fra selv, siger han. Som barn var han ikke bevidst om muligheden for at blive fjernet, og han var heller ikke klar over, at det var derfor, at hans søster blev sendt væk hjemmefra. Det er først senere, han har forstået, hvor meget det betyder at være i et hjem, hvor man får den omsorg, man har brug for. - Min mor var aldrig hjemme, så jeg måtte gøre alt det, de andre børn ikke måtte. Dengang tænkte jeg måske ikke så meget over det. Men i dag ville jeg helt klart ønske, at jeg havde gjort noget mere aktivt og snakket med nogen om det, siger han. Esbens Hansens far arbejdede meget og var sjældent hjemme, så her kunne han ikke søge hen. Men da Esben Hansen fik en plejefamilie, ændrede hans liv sig markant. Der kom struktur på tilværelsen, og han fik regler og normer at forholde sig til. - Jeg var vant til et liv uden rammer, så det her med at være hjemme på et bestemt tidspunkt var nyt for mig, fortæller han. - Det var nogle rigtig gode år med en god opdragelse, som jeg ikke havde fået hjemmefra. I dag har både Esben Hansen og hans søster det godt. Han er selvstændig med sit eget byggefirma med flere ansatte. Det skyldes i høj grad tiden hos plejefamilien, hvor han var, fra han var 12, til han blev 17 år. Men det er ikke alle, der kan få vendt tingene på det tidspunkt, mener han. - Jeg kender andre, der har været i samme situation som mig, og det er bestemt ikke gået dem godt. De kommer ikke til få et godt og langt liv, og det er på grund af den barndom, de har haft, siger han. Derfor mener Esben Hansen, at flere børn bør fjernes tidligere, hvis der er problemer i hjemmet. Flere politikere har i forbindelse med nytårstalen kritiseret ønsket om flere tvangsfjernelser og i stedet talt om at styrke den forebyggende indsats. Det synspunkt deler Esben Hansen ikke. - Det var netop dét, man prøvede i mit tilfælde, og det virkede jo ikke. Hellere fjerne et barn for meget end et barn for lidt, siger han. Esben Hansen har her til morgen talt med sin mor om, hvad der var rigtigt og forkert i forbindelse med hans barndom og efterfølgende tvangsfjernelse. Han er ikke vred på sin mor, og de har et fint forhold i dag. Men han har svært ved at få et klart svar fra hende. - Hun kan godt se, at det ikke er den rigtige barndom, jeg har haft. Men at få hende til at sige, at jeg skulle være fjernet eller fjernet tidligere, end jeg blev, kan jeg ikke rigtigt få hende til, siger Esben Hansen. - Hun kunne godt anerkende, at det ikke var den barndom, jeg burde have haft, men jeg tror, det er svært for enhver forælder at anerkende, at man ikke har gjort det godt nok, siger han. I dag er han taknemmelig for, at der stod en anden familie klar til at tage imod ham. - Havde jeg været det foruden, tør jeg ikke tænke på, hvor jeg havde været henne i dag, siger han. Esben Hansens mor har ikke ønsket at kommentere udtalelserne i artiklen.", "annotations": [{"label": 1, "user": 1}], "meta": {}, "annotation_approver": null}
{"id": 31, "text": "Murermester Kjeld Pedersen er på den igen. I oktober ledte han med stor succes arbejdet med at flytte Rubjerg Knude Fyr 70 meter ind i landet, så det igen er kommet i sikker afstand af havet, der langsomt æder sig ind i klinten. Nu skal han sammen med fire murerlærlinge bygge en varde - et slags monument - på stedet, hvor fyret tidligere stod. Det skal vise, hvordan det ville være gået fyret, hvis det var blevet stående. - Der ligger tilfældigvis en lille klump beton derude, som vi kan bygge på, og så kan vi følge lidt med i, hvornår fyret reelt ville være skredet ned ad skrænten, hvis ikke det var blevet flyttet, siger Kjeld Pedersen. Hvordan varden kommer til at se ud, er endnu ikke afgjort, men den bliver mellem to og to og en halv meter høj. Det bliver ikke en kopi af fyret, men kommer til at ligne lidt med en lukket top oven på en firkantet figur. De fire murerlærlinge er unge, der ikke har fundet en lærlingeplads, og arbejdet finansieres med en lille håndfuld af de i alt fem millioner kroner, der var sat af til det store flytteprojekt. Hvor længe varden vil få lov til at stå uden at blive slugt af bølgerne, kan Kjeld Pedersen ikke præcist sige, mens han bud lyder på omkring fire år. Han ser frem til at kunne følge nedbrydningen af kysten endnu bedre. - Jeg glæder mig til at gå og holde øje med, hvornår det ville have været slut, siger Kjeld Pedersen. Udover arbejdet med varden venter der fortsat et mindre arbejde ved det store fyr. Her skal toppen males, og så håber Kjeld Pedersen at kunne finde penge til at sætte nye vinduer i fyret. Varden vil blive bygget i foråret.", "annotations": [{"label": 2, "user": 1}], "meta": {}, "annotation_approver": null}
{"id": 32, "text": "Uanset hvor man bor i landet, kan man nok have en fornemmelse af, at økonomien i ens kommune indimellem er stram. At der for eksempel burde være flere penge til pædagoger i børnehaven eller mere personale på plejehjemmet. Men hvis ikke der var et udligningssystem, der sendte penge fra de rige til de fattige kommuner, ville situationen være helt anderledes nogle steder. Thisted Kommune er en af de kommuner, der hvert år modtager et stort millionbeløb fra de rigeste kommuner. Helt præcis 357 millioner kroner i år. Det er penge, der ville være svære at undvære, for økonomien har det hårdt nok i forvejen, mener blandt andre Dorte Søe. Hun arbejder på borgerservice i Thisted og møder hver dag borgerne, når de skal have fornyet deres pas, flytte eller have ordnet et hvilket som helst andet problem. Hun er også tillidsmand. Hvert år er der besparelser i Thisted Kommune, og ofte koster det stillinger blandt hendes kollegaer. - Som kommunalansat ved jeg virkelig, hvad pengene bliver brugt på, siger hun. - Vi ville ikke kunne opretholde den samme service over for vores borgere, hvis vi ikke fik de millioner. Beregninger lavet på baggrund af tal fra Social- og Indenrigsministeriet viser, at borgerne i Thisted Kommune faktisk ville være nødt til at betale fem procentpoint mere i skat, hvis de skulle have samme service som i dag uden hjælp fra udligningssystemet og de andre kommuner. I nabokommunen Morsø skulle folk hive endnu flere penge op af lommen. Her skulle kommuneskatten stige med 8,5 procentpoint fra i dag 25,8 procent til 34,3 procent. Oveni kommer de øvrige skatter som bundskat og topskat. En højere skatteprocent ville dog næppe gøre området mere attraktivt eller give bedre betingelser på længere sigt, mener borgmester i Morsø Kommune Hans Ejner Bertelsen (V). - Det ville være helt håbløst, og landet ville gå i stykker på det, hvis der ikke var en udligning. Man kan ikke holde til at have så store forskelligheder i et land som Danmark, siger han. Uden højere skat ville det gå ud over velfærden, mener Dorte Søe fra Thisted Kommune. - Altså man ville nærmest ikke have råd til at drive plejecentre, børnehaver og alle vores institutioner. Der ville jo ingen personale være på de steder, siger hun. Der er ingen, der taler for helt at afskaffe udligningssystemet, men systemet er lige nu til stor debat. Mens man i de fattige kommuner mener, at man skal have flere penge fra udligningssystemet, er de rige kommuner optaget af, at de ikke skal betale mere, end de gør i dag. En af de kommuner er Gentofte Kommune. Her koster udligningen i år kommunen 3,275 milliarder kroner, fordi Gentofte skal hjælpe med at holde andre kommuner oven vande. Det svarer til 43.636 kroner per indbygger. - Hvis man kigger i lokalavisen midt på sommeren, står der gerne, at nu ryger resten af de penge, vi får ind i år til andre steder i landet, lyder det fra Jørgen Petersen, pensionist i Gentofte Kommune. Selvom det er mange penge, mener han dog, at det er helt fair. - Selvfølgelig skal der være udligning mellem kommunerne, når der bor så mange rige her, siger han. Samme synspunkt deler flere andre borgere, som DR har mødt på gaden i Gentofte. Der er dog grænser for gavmildheden, mener borgmesteren i en anden velhavende kommune, nabokommunen Rudersdal. - Det er helt i orden at aflevere til nødlidende nordjyske kommuner, til Langeland og til Lolland, men det er vanvid, når udligningssystemet overfører til velstående kommuner, siger Jens Ive (V). Når der kan være så store forskelle i, hvad kommunerne tjener, skyldes det, at beboersammensætningen varierer meget afhængigt af, hvilken kommune man bor i. Det forklarer Marie Kjærgaard, der er senioranalytiker hos VIVE - Det Nationale Forsknings- og Analysecenter for Velfærd. - Der er væsentlig forskel på, hvor godt kommunerne er stillet i Danmark. Der er nogle kommuner, hvor borgerne har meget højere indkomst og tjener flere penge, og hvor man i nogle tilfælde heller ikke har brug for så mange af det offentliges og kommunens ydelser, siger hun. Det gælder for eksempel overførselsindkomster, som kommunerne i nogen grad bliver kompenseret for gennem udligningssystemet. Hvis ikke der var et udligningssystem, ville det få omfattende konsekvenser for de dårligt stillede kommuner, vurderer Marie Kjærgaard. De ville blive nødt til både at skære i velfærden og at hæve skatterne. - Omvendt ville de rige kommuner kunne sænke skatten og samtidig hæve serviceniveauet, så der ville altså blive meget større forskel på, hvilken service du ville få i en kommune sammenlignet med en anden, siger hun. Tænker man eksperimentet til ende, vil man uden et udligningssystem ligefrem kunne stå i en situation, hvor flere kommuner ville bryde loven. - Nogle kommuner ville formentlig være nødt til at sænke serviceniveauet så meget, at det ville være svært at levere service til borgerne i overensstemmelse med den lovgivning, vi har på forskellige velfærdsområder, siger Marie Kjærgaard. Uanset hvordan det går med forhandlingerne om en ny reform af udligningssystemet, er der det derfor også mere eller mindre utænkeligt, at det helt vil forsvinde. Det kan Dorte Søe i Thisted Kommune glæde sig over. Hun håber dog, at de fattige kommuner får lidt ekstra i kassen, når forhandlingerne er afsluttet. - Man vil altid gerne have mere, så man kan yde en bedre service, siger Dorte Søe. - Men det er jo et puslespil, der skal gå op, tilføjer hun.", "annotations": [{"label": 1, "user": 1}], "meta": {}, "annotation_approver": null}
{"id": 33, "text": "Der er ikke blevet hentet skrald i Aalborg her til morgen. De kommunale skraldemænd valgte i en periode på tre timer at nedlægge arbejdet i protest mod , hvor der bliver sat et kritisk lys på arbejdsmiljøet hos Aalborg Renovation. Skraldemændene, der nu har genoptaget arbejdet, er ikke enige i, at der er et dårligt arbejdsmiljø. - Vi er rystede over, at man skriver sådan noget, for det passer ikke. Vi har et godt sammenhold herude og en fantastisk arbejdsplads, og det er derfor vi har valgt at nedlægge arbejdet, siger tillidsmand for skraldemændene hos 3F Jan Jessen. Til avisen har en række skraldemænd, hvoraf nogle nu er afskediget, fortalt om mobning, pres og chikane på arbejdspladsen. Fire af dem er stået frem ved navns nævnelse, og der er også nogle, der har udtalt sig anonymt. Men flertallet af medarbejderne er ikke utilfredse med deres arbejdsplads, selvom det er det billede, der bliver tegnet i artiklerne, lyder det fra Jan Jessen. - Det er fair nok, at der er nogen, der synes, at tingene ikke er i orden, og at man skriver om det. Men det er ikke fair, at Nordjyske lægger det ud som om, at vi allesammen er utilfredse, og at der er en leder, der nærmest er konge herude. Vi har en god ledelse, synes jeg. - Hvis det var tilfældet, at vi havde så dårlige vilkår at arbejde under, så havde vi altså stillet skraldebilerne for længe siden, fortsætter Jan Jessen. - Jeg synes, vi har prøvet at komme til orde i avisen. Da jeg sendte et læserbrev, ændrede de overskriften, og første gang jeg udtalte mig, valgte de ikke tage det med, som jeg synes var vigtigt. Hos Nordjyske er Caspar Birk, der er en af journalisterne bag artiklerne, klar til at stå på mål for kritikken. Han kan godt forstå, at det for nogle kan være ubehageligt, at der bliver skrevet kritisk om deres arbejdsplads, når man selv er stolt af sit arbejde og glad for at være der. - Men det ændrer ikke ved, at det er dokumenteret, at flere har haft et psykisk dårligt arbejdsmiljø, og det er der også flere, der har derude i øjeblikket, siger han. Caspar Birk understreger, at avisen aldrig har skrevet, at det er alle medarbejdere, der oplever et dårligt arbejdsmiljø. Han tilføjer desuden, at tillidsmand Jan Jessen selv har været med til at give anledning til skriverierne, idet han har hængt anonyme mails fra tidligere medarbejdere op på opslagstavlen i kantinen. - Det var dybt personlige private mails fra to sygemeldte og nu opsagte medarbejdere, hvori det var blevet beskrevet, at de havde fået depression og sågar selvmordstanker på baggrund af det psykiske arbejdsmiljø, de har oplevet derude, siger han. Jan Jessen medgiver, at det var forkert at hænge mailene op, men siger, at han ikke vidste, det kunne være i strid med loven, da de også var sendt til byrådet. Caspar Birk siger, at avisen vil blive ved med at grave i sagen, så længe der er noget at komme efter. - Journalistik handler om, at man nogle gange skal beskrive det, der ikke fungerer, og i det her tilfælde er flere blevet sygemeldt og opsagt som følge af et dårligt arbejdsmiljø. Det er vores pligt at fortælle, siger han. Hvis det var alle, der var utilfredse, var sagen formentlig blev klaret internt i kommunen eller af andre myndigheder, mener Caspar Birk. - Selvfølgelig er der nogen, der har det godt, og sådan skulle det gerne være, for hvis alle havde haft det dårligt, var det blevet håndteret på en anden måde og gennem et andet system, siger han. Skraldemændene har genoptaget arbejdet, da de mener, at de nu har fået opmærksomhed omkring deres synspunkt.", "annotations": [], "meta": {}, "annotation_approver": null}
{"id": 34, "text": "Når man taler om grøn omstilling, er det ikke nødvendigvis motorvejen, man kommer til at tænke på først. Men nu bliver en af Jyllands mest befærdede motorvejsstrækninger lidt grønnere. Vejdirektoratet er netop gået i gang med at forberede opsættelsen af et nyt solcelleanlæg på Limfjordstunnelen, og det kan bane vej for flere grønne projekter på vejene i Danmark. - Det bliver lidt et lærestykke i, om man også kan gøre det andre steder, siger transportminister Benny Engelbrecht (S). Solcellerne skal blandt andet levere strøm til tunnelens ventilatorer, trafiktavler og tunnellys. Særligt værdifulde bliver solcellerne i klart vejr. Ikke blot fordi solen skinner, men også fordi der da skal bruges ekstra meget lys i tunnelen, så bilisterne ikke oplever alt for stor forskel på lyset, når de kører fra den blå himmel og ind i tunnelen. Solcellerne, der bliver placeret på de to portalbygninger i hver sine ende af tunnelen, kan dog ikke dække hele tunnelens strømforbrug, som årligt ligger på 900.000 kWh. Solcellerne kommer til at bidrage med 125.000 kWh. - Det svarer jo til 24 husstande i almindeligt energiforbrug, og jeg tror godt, at alle kan regne ud, at det ikke er småpenge. Det svarer til 250.000 kroner om året, som man på den måde sparer, siger Benny Engelbrecht. Han mener, at solceller placeret lokalt har en klar fordel frem for andre energikilder. - Selvom halvdelen af den strøm, der kommer ud af vores stikkontakter i dag, er grøn strøm fra havvindmøller, så er den anden halvdel ikke grøn. Hvis man producerer grøn strøm lokalt, får vi også en fordel ud af det som samfund, fortsætter han. Det vil på lignende vis være meget oplagt at tænke energiforsyningen ind i fremtidige vejprojekter, lyder det fra ministeren. Det kunne blandt andet være tilfældet med den kommende Femern-forbindelse og måske også en ny tredje Limfjordsforbindelse over Egholm, når planerne for en sådan ligger klar. - I en tunnel og også på en broforbindelse vil der altid være et højt energiforbrug, og derfor vil det være meget naturligt at tænke ind, siger Benny Engelbrecht. Det skal imidlertid være praktisk muligt, så man også kan reparere tingene, når de går i stykker. - Hvis man forestillede sig, at man satte en solcelle på toppen af en af pylonerne på Storebæltsbroen, ville den nok være relativt svær at vedligeholde, når den sidder så højt oppe, siger ministeren. Antallet af daglige trafikanter i Limfjordstunnelen lå i 2018 på 76.343. Det er et stykke under Motorring 3 på Sjælland, hvor 117.481 bilister i 2018 drønede forbi hver dag.", "annotations": [{"label": 1, "user": 1}], "meta": {}, "annotation_approver": null}
{"id": 35, "text": "'Vi svigter ikke hinanden. Derfor blander vi os, hvis andre bliver udsat for overgreb'. Sådan lyder en af flere formuleringer på et nyt sæt plakater, der sammen med billeder af soldater i aktion skal minde de godt 20.000 ansatte i Forsvaret om, hvordan de i fællesskab kan være med til at tage ansvar for og forebygge krænkende og uacceptabel adfærd. - Grundlæggende handler det om at skabe åbenhed og mulighed for større debat mellem vores soldater, siger Lene Lillelund. Hun er bataljonschef ved Trænregimentet i Aalborg og har blandt andet ansvar for flere af de værnepligtige på stedet. De ved som regel godt, hvad der er rigtigt og forkert. Alligevel kan det være godt at blive mindet om, når de træder ind ad døren til Forsvaret, siger hun. - Jeg tror godt, de fleste unge mennesker ved, hvordan de skal opføre sig. Min erfaring er bare, at jo oftere man siger de her ting, jo mere bevidst bliver man om det. Det tror jeg, de her plakater og det her materiale kan bidrage til. - Jeg tror, at det er summen af mange ting. Plakaterne og det materiale, jeg har fået som chef, bidrager alt sammen til, at vi hele tiden bliver bedre og mere bevidste om, at der er nul tolerance. Én sag er én sag for meget, og det kan vi blive bedre til at undgå - og der hjælper det her materiale - det tror jeg på, siger Lene Lillelund. Udover plakater bliver der også holdt oplæg og foredrag, hvor både værnepligtige og mere erfarne soldater bliver instrueret i, hvordan de skal gebærde sig, og hvad de skal gøre, hvis de oplever noget, der ikke er i orden. Kampagnen kommer i sammenhæng med færdiggørelsen af en større undersøgelse om krænkede adfærd i Forsvaret på baggrund af flere uheldige sager. I 2018 behandlede Forsvarets Personalestyrelse ni sager om seksuelt krænkende adfærd, og Foreningen Kvindelige Veteraner har i løbet af to år, hvor foreningen har eksisteret, været i kontakt med mindst hundrede kvinder, der har fortalt om krænkelser. Ifølge bataljonschefen er der en tendens til, at krænkende adfærd er tabubelagt. Derfor er det vigtigt med kampagnen, lyder det fra Lene Lillelund. - Jeg tror ikke, at man har manglet det. Jeg tror bare, at det her bliver synliggjort med kampagnen for at se, om vi kan blive endnu bedre, end det vi gør og har gjort tidligere. Og det lærer vi jo også af, siger Lene Lillelund. Flere af soldaterne er da også positive over for tiltaget. Det gælder blandt andet konstabelelev Søren Hansen. - I dagligdagen tænker jeg ikke så meget over det. Men når man går forbi en plakat, sætter det sig måske i underbevidstheden, og så kan man tale med andre om det, siger han. Han har ikke personligt oplevet noget, der kan kategoriseres som krænkende, men er bevidst om, at det kan ske. - Der har været for mange historier med det. Så det er jo nødvendigt, siger han. Søren Hansen mener desuden, at plakaternes budskaber ligger godt i tråd med det, man skal kunne forvente af hinanden, når man er i felten. Man skal have tillid til hinanden og tage ansvar, når det er nødvendigt. Derfor tror han også, at kampagnen vil virke, og at den kan føre til færre sager i fremtiden. - Det håber jeg, siger han.", "annotations": [{"label": 2, "user": 1}], "meta": {}, "annotation_approver": null}
{"id": 36, "text": "Han er blevet Danmarks mest kendte murer. Vendelboen med den hvide kasket. Murermesteren fra Lønstrup, Kjeld Pedersen. I 2,5 år arbejdede han på en skør idé: Han ville flytte det nedstyrtningstruede Rubjerg Knude Fyr 70 meter længere ind i landet. Det 23 meter høje fyrtårn skulle flyttes i ét stykke, på en slags ”rulleskøjter”. I oktober lykkedes missionen, og det endte med at blive den største opgave i Kjeld Pedersens liv. Flytningen af fyret blev sendt direkte på flere forskellige tv-kanaler, og mere end 50 forskellige udenlandske tv-stationer har vist billeder fra flytningen. Onsdag den 5. februar kan du møde Kjeld Pedersen på DR Nordjylland. Vi viser vi nogle af de radio- og tv-indslag, som DR har produceret om flytningen af fyret. Efterfølgende skal vi selvfølgelig høre Kjeld Pedersens fortælle om sit arbejde med fyret, og hvordan det har været for en helt almindelig murer pludselig at være en af årets mest omtalte danskere. Arrangementet starter klokken 19 og er gratis. Der vil endda blive serveret kaffe og te og også lidt sødt til ganen. For at komme med skal du tilmelde dig ved at skrive til følgende mailadresse: Skriv dit navn, og hvor mange du gerne vil melde til. Det er først til mølle, da vi har et begrænset antal pladser. Arrangementet afholdes på DR Nordjylland, Frederik Bajers Vej 9, 9220 Aalborg Øst. Vi ses!", "annotations": [{"label": 2, "user": 1}], "meta": {}, "annotation_approver": null}
{"id": 37, "text": "I den gamle fiskerbydel Vesterby i Skagen bygges og renoveres der på mange af de gamle, gule bygninger. Ved siden af et af fiskerhusene er et anneks ved at skyde i vejret. Men ikke alle synes godt om byggeriet, eller når der bygges andre steder i den kendte turistby. Tina G. Jensen og hendes familie ejer fiskerhuset i Skagen Vesterby, hvor naboen bagtil er i gang med at bygge en 11 gange 10 meter lang vinkelbygning med anneks og redskabsskur, der rager cirka fire meter op i luften. - Vi fik os noget af en overraskelse, da vi kom herop i juleferien og opdagede, at man var i gang med at rejse bygningen lige op til vores baghave, fortæller hun. Naboen, der opfører bygningen, ønsker ikke at stille op til interview om byggeriet, men understreger i en mail til DR, at han har fået byggetilladelse uden indsigelser fra kommunen. Bygningen, som en lokal arkitekt har tegnet, får sorte træsider, gule vandskurede vægge og rødt tegltag efter kommunens anvisninger, oplyser ejeren. Tina G. Jensen har også fået besked fra Frederikshavn Kommune om, at alt er gået efter bogen, hvad angår byggetilladelser. I foreningen By og Land, der arbejder for at bevare det oprindelige bymiljø i Skagen, mener formand Poul Nedergaard, at byen er ved at miste sit oprindelige særpræg, som turister kommer langvejs fra for at opleve. - Frederikshavn Kommunes lokalplaner for de bevaringsværdige områder er alt for slappe, og kommunen giver alt for ofte lov, når folk vil bygge om. - Man bygger enormt store annekser, og den oprindelige skala for husene i byen forsvinder, fordi de store annekser tager magten fra det nuværende byggeri, mener han. Foreningen har for nylig klaget over, at den ikke er blevet hørt ved byggeprojekter på tre bevaringsværdige huse på Lodsvej og Østerbyvej. Det gælder blandt andet byggeriet af et stort anneks. Ombygningerne er katastrofale for Skagens kulturarv, mener Poul Nedergaard. - Der gives dispensationer for stort set alt. Nedrivning af skorsten, ændring af tag og døre og vinduer. Sågar også parkering med parkeringspladser inde i haverne, hvor bilerne slet ikke hører hjemme, siger formanden. I Frederikshavn Kommune siger formanden for Plan- og Miljøudvalget, Mette Hardam (V), at hun har tillid til, at forvaltningen tager hensyn til det særlige bymiljø i Skagen, når der gives tilladelse i byggesager. Hun er dog klar til at lytte til kritikken fra dem, der mener, at kommunen giver tilladelse til alt for mange om- og tilbygninger på de historiske huse. - Jeg hører en kritik af, at vi mangler ekspertise. Det har jeg ikke har indtryk af, at vi gør. Men kritikken gør indtryk, og jeg tror da på, at vi altid kan klæde hinanden bedre på til at tage beslutninger. By og Land frygter, byen vil miste sit særpræg, hvis de gamle fiskerhuse bliver moderniseret, dermed har turisterne ingen grund til at besøge byen. Det må ikke ske, siger udvalgsformanden, Mette Hardam. - Vores turister er alfa og omega for Skagen, så det er der ingen politiker, der er interesseret i at ødelægge.", "annotations": [{"label": 2, "user": 1}], "meta": {}, "annotation_approver": null}
{"id": 619, "text": "Chefen har lige givet dig den værste besked af alle: 'Du er fyret!' Shit! Hvad gør du nu? Og hvem skal du fortælle det til? Hvor åben vil du være? Smider du det på Facebook eller LinkedIn med det samme, eller har du svært ved at få det sagt - selv til dine nærmeste venner og familie? Hvad med i de kommende jobansøgninger - skriver du dér, at du er blevet fyret, eller venter du med at tage snakken, indtil du sidder til en samtale? Herunder kan du teste dig selv ved at vælge dine svar og sammenligne med svarene fra andre brugere. Du kan også se, hvad to karriererådgivere anbefaler. Der er ikke noget hundrede procent rigtigt eller forkert svar. Din person og din situation er selvfølgelig afgørende for, hvad der er det rigtige for lige netop .", "annotations": [], "meta": {}, "annotation_approver": null}
{"id": 40, "text": "Ankestyrelsen har givet en beboer på Havbakken i Tornby medhold i, at Hjørring Kommunes beslutning om at erstatte det tætte og faste plejepersonale på Havbakken med hjemmehjælp ikke var lovlig. Det viser Ankestyrelsens afgørelse i sagen, som DR har set. Havbakken blev indtil 1. november drevet som et plejecenter med fast plejepersonale. Da kommunen mente, at der var for mange plejepladser i kommunen, blev det imidlertid besluttet, at man i stedet ville drive Havbakken som ældreboliger med det resultat, at de ældre siden har fået almindelig hjemmepleje. Beslutningen skabte stor frustration hos flere af de ældre, der har nægtet at flytte fra Havbakken og til et andet plejehjem, hvor de kunne få den pleje, de hidtil har fået. Ankestyrelsen har taget stilling til en konkret klage fra en af beboerne. Her skriver styrelsen: \"Du har fortsat ret til levering af hidtidig hjælp gennem det fast tilknyttede personale, der skal være på et plejecenter, og ikke gennem anden leverandør, fx kommunens hjemmepleje.\" \"Det betyder, at vi ophæver kommunens afgørelse.\" Som begrundelse, skriver Ankestyrelsen, at kommunen ikke har foretaget en konkret vurdering af, om beboeren kan få den hjælp, som vedkommende har behov for, når hjælpen bliver leveret af andre end det faste plejepersonale. Kommunen har heller ikke begrundet, hvordan beboeren kan klare sig på Havbakken fremover, når det er en betingelse ved visitering til en plejebolig, at man ikke længere er i stand til at klare sig i egen bolig, men har behov for, at hjælpen er tæt på hele døgnet rundt. Borgmester i Hjørring Kommune Arne Boelt (S) siger, at han er overrasket over afgørelsen. Han overvejer nu, om kommunen skal gå rettens vej for at se, om retten er enig i Ankestyrelsens vurdering. - Normalvis plejer vi at efterleve Ankestyrelsens afgørelser, og det gør vi sikkert også her, men vi er nødt til at have det afgjort ved en domstol, tænker jeg. Arne Boelt forklarer, at der har været fast personale på stedet, efter Havbakken er lavet om til ældreboliger. For eksempel i form af en nattevagt, der ganske vist har været ansat i hjemmeplejen og ikke på Havbakken, men har udfyldt samme rolle. I flere tilfælde er det faktisk de samme personer, der arbejder på Havbakken, som før. De er bare ansat i hjemmeplejen i stedet. Derfor har kommunen levet op til sit ansvar over for de ældre, mener Arne Boelt. - Det mener vi bestemt, at vi har, siger han. Derimod vil det få en række konsekvenser for kommunerne, hvis en kommune som følge af afgørelsen ikke kan lukke et plejehjem på en bestemt dato, men er forpligtet til at have ansat personale direkte på plejehjemmet, indtil den sidste beboer har forladt det, mener Arne Boelt. Det gør det meget dyrt den dag, hvor der kun er en håndfuld beboere tilbage på et plejehjem, som det er tilfældet med Havbakken i dag. Arne Boelt forventer, at de medarbejdere, der i dag arbejder på Havbakken som en del af hjemmeplejen, vil blive ansat på Havbakken igen. Kommunen vil dog tage sig tid til at læse afgørelsen godt igennem.", "annotations": [{"label": 2, "user": 1}], "meta": {}, "annotation_approver": null}
{"id": 41, "text": "Danske forskere har i dag offentliggjort , der giver et overblik over de meste truede dyr, planter og svampearter i Danmark. Heraf en del som kun lever ganske få eller endda kun et enkelt sted i landet. Det gælder blandt andet toplærken. Den ynglede tidligere i det meste af Danmark, men de senere år har den kun været at finde i det nordligste Jylland, nærmere bestemt ved Hirtshals, hvor den ofte holder til ved cirkuspladsen i midten af byen. Her har toplærken, der ellers lever i tørre, sandede og åbne områder, tilsyneladende fundet et helle, hvor den trives ganske godt. Alligevel kan toplærkens eksistens i byen nu være truet. Kommunen vil nemlig opføre et nyt lægehus på netop cirkuspladsen. - Cirkuspladsen har simpelthen en god og central placering. Det er fremkommeligt og tilgængeligt for patienterne, og det er særdeles vigtigt, siger formanden for kommunens teknik- og miljøudvalg Søren Smalbro (V) om begrundelsen. En af dem, der holder særligt øje med toplærkens velbefindende, er naturformidler ved Nordsøen Oceanarium Anders Østerby, der har fulgt fuglen siden midten af 1970'erne. - Som fuglekigger - og sådan har mange folk her det også - så skal man lige hen og kigge, om toplærken stadig er her, så det bliver lidt underlig den dag, de er væk, siger han. Han tøver ikke med at kalde toplærken for Danmarks mest sjældne fugl - mere sjælden end storken. Anders Østerby fortæller, at toplærken primært bruger cirkuspladsen som sted at finde føde, mens den finder yngleplads steder med høj vegetation, hvor den kan gemme sig. I efteråret har der i byen været fire toplærker, der også færdes omkring havnen og togbanearealet, fortæller han. Det er et meget skrøbeligt antal, og derfor skulle man i virkeligheden have handlet langt tidligere, hvis man for alvor ønskede at hjælp den, mener han. - For 30 til 40 år siden kunne man måske have gjort noget, men når vi kommer så langt ned, så er det svært, siger han. Trods planerne om et nyt sundhedshus skal man heller ikke underkende de lokales begejstring for toplærken. Flere borgere fodrer den indimellem, og de har også opkaldt en vej (Toplærkegade) og et lejlighedsbyggeri (Toplærkegården) efter den. De har endda deres eget kælenavn til fuglen, der går for at være frygtløs, når den indimellem blander sig på vejene og i trafikken. - Den løber nogle gange hen over fodgængerfeltet, men den har en vis evne til at få bilerne til at stoppe. Så vi kalder den stoplærken, siger Mette Jensen, der kan se fuglen fra sin fars lejlighed, når hun er på besøg der. Da den sjældne fugl er meget afholdt, vil man gøre, hvad man kan, for at byggeplanerne ikke kommer til at gå ud over toplærken, siger Søren Smalbro. - Etableringsfasen bliver selvfølgelig uden for toplærkens yngleperiode, og dernæst bliver en del af den natur og det græs, som toplærken gerne vil være i, reetableret på toppen af det nye lægehus. - Så forhåbentlig får toplærken nu nogle taglejligheder med havudsigt, som den kan yngle i, og det vil være rigtig, rigtig fint. Toplærken er officielt placeret under kategorien CR – kritisk truet på rødlisten. - Det betyder, at den er i meget stor fare for at uddø, forklarer forsker Jesper Moeslund fra Nationalt Center for Miljø- og Energi ved Aarhus Universitet. I modsætning til andre dyrearter har fugle dog den fordel, at de kan flyve, og det gør, at toplærken, selv hvis den bliver udryddet i Danmark, har gode forudsætninger for at vende tilbage igen. - Den har lidt bedre vilkår end nogle af de små immobile arter, der måske ikke bare lige kan flytte sig. Så hvis der kommer bedre levevilkår for nogle af de mobile arter, så vil der også være bedre mulighed for, at de kommer tilbage igen og spreder sig i Danmark, siger Jesper Moeslund. For en kommune som Hjørring, der er naturkommune og endda afholder det årlige folkemøde om natur, Naturmødet, i netop Hirtshals, vil det være skidt at miste toplærken. Men Søren Smalbro er sikker på, at den også er at finde, efter at man har etableret det nye lægehus i fuglens leveområde. - Det kan du godt have en pointe i, men vi mener oprigtigt, at den her placering i den ende af cirkuspladsen sagtens kan forenes med de brinker, som toplærken yngler i, og de steder, den lever. - Så det er ikke på bekostning af toplærken, nej, siger han. Jesper Moeslund fortæller, at det, de truede dyr generelt har brug for, er, at man giver naturen mere plads, så de kan få større leveområder.", "annotations": [{"label": 1, "user": 1}], "meta": {}, "annotation_approver": null}
{"id": 42, "text": "De lokale er vant til, at havet giver, og at havet tager. - Vi har bare ikke set det så voldsomt før, lyder det fra Birte Østergaard. Hun er næstformand i bestyrelsen for Tversted Borger- og Turistforening og færdes ofte på kysten, hvor Uggerby Å løber ud i Vesterhavet. På bare to år er der her forsvundet omkring 20 meter af stranden, fordi havets bølger har ædt af sandet og klitterne. Det har for nylig ødelagt nedkørslen til stranden og også cykelstien, som leder både cyklister og gående nord på mod Hirtshals og Skagen. Birte Østergaard frygter, at vandet også vil hive underlaget væk under broen, der er placeret over åen nogle meter længere inde i landet, hvis det fortsætter. - Det er lidt bekymrende, synes jeg, siger hun. Det er ganske normalt, at der i perioder både forsvinder sand og kommer nyt sand til, men det er usædvanligt, at der forsvinder sand i så store mængder på så kort tid. Hjørring Kommune har rådført sig med landets førende eksperter for at forsøge at forstå, hvad det er der sker, og det er ikke så enkelt endda. - Det er ikke så nemt at forklare, og vi ved det måske i virkeligheden ikke hundrede procent, siger Thomas Lomholt, der er specialkonsulent i kommunens teknik- og miljøforvaltning. Det, der er specielt med kyststrækningen ved Tversted, er, at den vender mod nord og ikke mod vest, som det er tilfældet med kysten både syd og nord for. Hvis kysten vender mod vest, slår havet direkte ind på kysten, og det gør det nemmere at beregne, hvad der sker med den, når det blæser op og stormer. På den nordvendte del af kysten derimod, kommer bølgerne ind fra siden, og det gør straks tingene mere utilregnelige. Ifølge Thomas Lomholt ligger der ud for kysten nogle sanddynger i havet, som hele tiden flytter sig. De kendes også som såkaldte sandbølger. Når en sandbølge ligger ud for Tversted eksempelvis er vandet relativt roligt. Men når den flytter sig, kan der opstå et hul, som giver bølgerne fri passage mod kysten. Og det er svært at forudse, hvornår det sker. - Vi oplever, at vi - hvis vi skal være lidt bibelske - ligesom har syv fede år og syv magre år. Det varierer simpelthen, siger Thomas Lomholt. Der har også være spekuleret i, om udvidelsen og udpumpningen af sand i Hirtshals Havn nord for Tversted har haft en betydning for sandets bevægelser længere ned ad kysten. Men det lader ikke til at kunne forklare det, der sker. - Vi har fået lavet forskellige uvildige undersøgelser, og konklusionen er, at det er der ikke helt belæg for, siger Thomas Lomholt. Der er nu planen at genetablere cykelstien og nedkørslen til stranden, mens broen muligvis skal flyttes. - Det er vi taknemmelige for, siger Birte Østergaard. Derudover kan det komme på tale at transportere sand fra Hirtshals til de områder, hvor havet er særligt hård ved kysten.", "annotations": [{"label": 2, "user": 1}], "meta": {}, "annotation_approver": null}
{"id": 43, "text": "Du husker måske forslaget om , som i foråret 2019 blev en stor sag i medierne, inden den senere helt blev skrottet. Den var en del af den daværende VLAK-regerings store infrastrukturplan, hvor der var sat over hundrede milliarder kroner af til nye vejprojekter i Danmark frem mod år 2030. Efter valget blev planerne taget af bordet, og siden har der været stille omkring, hvilke veje, tunneler og broer der skal prioriteres fremover. Det møder nu kritik fra flere kanter. Det var nemlig langt fra alle projekter, der fortjente en tur i skraldespanden. Det gælder blandt andet ønsket om en ny og tredje Limfjordsforbindelse gennem Aalborg. Lige nu går langt størstedelen af trafikken på tværs af Limfjorden gennem Limfjordstunnelen, der er Nordjyllands suverænt mest trafikerede vej, og det er alt for risikabelt, hvis der sker uheld. Derudover er der i myldretiden voldsom trængsel i tunnelen, lyder det. Da det tager knap ti år at bygge en ny Limfjordsforbindelse, er der behov for en plan snarest, lyder det fra borgmester i Hjørring Arne Boelt (S). - Det handler ikke om, hvorvidt man holder fem minutter i kø derude. Vi har også et erhvervsliv på den anden side af fjorden, som skal fungere, og hvis Limfjordstunnelen bryder ned, så kan jeg eddermame godt fortælle jer, at så har vi altså et problem af de helt store, siger han. Statsminister Mette Frederiksen (S) har udtalt, at hun bakker op om en tredje Limfjordsforbindelse gennem Aalborg, men da hun mandag holdt pressemøde på Marienborg i forbindelse med et seminar om de aktuelle planer for regeringen, ville hun ikke svare på, hvornår regeringen ville være klar med en plan. - Jeg tør ikke komme med en præcis dato endnu, men det er ikke en af de første opgaver, vi tager hul på, . Også Aalborgs borgmester Thomas Kastrup-Larsen (S) efterspørger en plan, der kan løse nogle af de problemer, der i dag er omkring Limfjorden og Limfjordstunnelen. - Det gør jo, at der kommer kødannelse, og at det nordjyske arbejdsmarked er ved at knække over, siger Thomas Kastrup-Larsen. Han mener, at flere er på vippen til at sige deres job op på den anden side af fjorden, hvis der ikke bliver handlet, fordi de ikke gider at sidde i kø i tunnelen. Thomas Kastrup-Larsen og Aalborg Kommune har endda selv tilbudt at skyde 600 millioner kroner i en ny forbindelse for at fremskynde processen. - Jeg føler mig meget fortrøstningsfuld i forhold til, at det nok skal komme, men de skal i gang med forhandlingerne derovre, og det håber jeg snart, de kommer, siger han. Arne Boelt havde forventet, at Mette Frederiksen i det mindste ville være klar med et tidspunkt for, hvornår forhandlingerne skulle finde sted - om det så blev senere i år eller først næste forår. - Det havde jeg håbet, at Mette havde sagt. Det må jeg sige, siger han. Regeringen vil dog have en bestemt ting på plads inden. De vil sikre sig, at der først ligger en aftale om en klimahandlingsplan fast med afsæt i den klimalov, der blev lavet før jul. Det huer imidlertid ikke det nordjyske folketingsmedlem Preben Bang Henriksen (V). - Jeg er dybt skuffet. Det må jeg sige rent ud, for det her kan få rigtig, rigtig lange udsigter. - Det begynder at lugte af, at vi i bedste tilfælde får en aftale om en ny Limfjordsforbindelse om tre og et halvt år, lige inden vi skal til valgurnerne igen. Og så kommer der altså en byggeperiode på otte til ni år oveni, siger han. Han forstår ikke, hvorfor en ny infrastrukturplan er afhængig af en klimahandlingsplan. - Hvis der overhovedet skal være penge til at betale for klima, og hvad man ellers har på tegnebrættet, så er det altså vigtigt, at infrastrukturen virker, og at virksomhederne også kan komme til Nordjylland, siger Preben Bang Henriksen, der får opbakning af Det Konservative Folkeparti og Dansk Folkeparti. Trods kritikken fastholder regeringen sit synspunkt. - Rækkefølgen er den, at vi først vil lave en klimahandlingsplan og så efter det lave en infrastrukturplan, som også har grønne perspektiver, og som understøtter den grønne omstilling, som er vores hovedmålsætning. Altså at nedbringe CO2-udledningen i Danmark med 70 procent, siger transportminister Benny Engelbrecht (S). Han mener, at det er nødvendigt at kende fremtiden for biler, busser og andre transportmidler, før man laver en ny plan for vejnettet. Derfor vil han heller ikke sætte en dato på, hvornår regeringen vil være klar med en plan. - Jeg vil nødig være den, der lægger hovedet på blokken i forhold til, hvornår man er færdig med at lave en klimahandlingsplan. Det er en kæmpestor opgave og en af de største opgaver, som ligger på Folketingets bord, siger Benny Engelbrecht. Under VLAK-regeringen blev det anslået, at anlægningen af en ny tredje Limfjordsforbindelse ville koste 6,6 milliarder kroner.", "annotations": [{"label": 1, "user": 1}], "meta": {}, "annotation_approver": null}
{"id": 44, "text": "Hvis man bliver syg uden for lægens almindelige åbningstid, og det ikke er så slemt, at man skal hentes af en ambulance, kan man kontakte lægevagten for at blive tilset der. I øjeblikket er der ni lægevagter i Nordjylland, men fremover kan det tal blive reduceret til fem. Lægevagterne i Skagen, Farsø, Brovst og Brønderslev kan således stå over for en lukning, mens det kun er lægevagterne i Frederikshavn, Hjørring, Aalborg, Hobro og Thisted, der får lov at leve videre. Det betyder, at borgerne i yderområderne skal køre længere for at komme til vagtlæge. Det fremgår af et lukket punkt på dagsordenen for et regionsrådsmøde i eftermiddag, hvor politikerne skal forsøge at blive enige med lægerne om en ny aftale for vagtlægedækningen. Planerne har ikke været fremme i offentligheden, før . Derfor kommer de bag på både borgere og lokalpolitikere i Nordjylland. - Det er selvfølgelig noget, der kommer som et chok for en borgmester i Vesthimmerland, siger Per Bach Laursen (V), der i sin kommune huser lægevagten i Farsø. Han er bange for, at det vil ramme kommunen på længere sigt, hvis man skal helt til Aalborg eller Hobro for at se lægevagten. - Det er noget af det allersidste, vi har brug for. Det bliver et parameter i den fremtidige bosætning. Det er jeg slet ikke i tvivl om. Det er et skridt i den helt forkerte retning, siger han. I Skagen er man ligeledes bekymret for, hvad der skal ske. I dag fungerer lægevagtordningen i Skagen sådan, at lægevagten kommer til byen, når der er et behov. Men hvis planerne bliver realiseret, kan folk i stedet blive nødt til at køre hele vejen fra Skagen til Frederikshavn. En tur på 40 kilometer. Det er uholdbart, mener Bjarne Kvist (S), der er viceborgmester i Frederikshavn Kommune og selv bor i byen. - Det kommer til at betyde, at mennesker, som bliver syge uden for de almindelige lægehuses åbningstid, skal fragte sig 40 kilometer frem og tilbage. Måske endda i taxa hvis man ikke har bil, siger han. - Jeg synes, det er rystende. - Det synes jeg, det er. Jeg har ikke tal på, hvor mange der bruger det, men jeg har indtryk af, at det bliver brugt rimelig meget hver dag og i weekenden. Bjarne Kvist er desuden utilfreds med, at forslaget slet ikke har været diskuteret i offentligheden eller lagt ud til kommunerne. - Det er næsten lige så slemt, at man forsøger at trumfe sådan noget igennem uden overhovedet at give os skagboere og borgere mulighed for at protestere over det, siger han. - Læg det dog ud til en debat, så vi har mulighed for at komme med input og forslag. Det er svært at diskutere noget, som man forsøger at holde skjult, indtil beslutningen er truffet. Formand for Regionsrådet i Nordjylland Ulla Astman (S) vil ikke kommentere sagen forud for dagens møde. Det vil regionsrådsmedlem for Det Konservative Folkeparti Per Larsen til gengæld gerne. Han siger, at der ifølge reglerne ikke er noget forkert i, at punktet behandles bag lukkede døre. - Men jeg forstår godt, at både offentligheden og borgmestrene synes, at det er rigtig ærgerligt, siger han. - Man kunne have taget en snak med de borgmestre i de kommuner, det berører hårdest, inden man iværksatte det her. Nu har man så valgt den her model, og hvorfor kan jeg have lidt svært ved at forstå. Han mener dog, at der er gode argumenter for at samle lægevagterne i større enheder færre steder. Det handler om, at man også i fremtiden skal være i stand til at tiltrække læger til den fjerneste del af landet. I dag er der så få, at bemandingen er presset, lyder det fra Per Larsen. - Hvis vores vagtbelastning her i Nordjylland er større, end den for eksempel er i Midtjylland, så risikerer vi, at unge læger, som skal ud i almen praksis, hellere vil være i Region Midtjylland, fordi de der ikke skal have så mange vagter, siger han. - Det er det skisma, vi står med her. Hvis ikke vi får lavet en ordentlig aftale med de praktiserende læger, så risikerer vi, at vi kommer til at mangle endnu flere praktiserende læger. Ifølge TV2 Nord indeholder planen, som regionsrådsmedlemmerne skal behandle i dag, også et forslag om højere løn til vagtlægerne. I Skagen har man nu startet en underskriftindsamling mod planen. Det har ikke været muligt at få en kommentar fra de praktiserende lægers organisation PLO.", "annotations": [{"label": 2, "user": 1}], "meta": {}, "annotation_approver": null}
{"id": 45, "text": "Selvom der flere steder er mangel på læger, så skal der ikke uddannes mange flere lige foreløbig. Det er landets fem regioner enige om. De er for nylig blevet bedt om give Sundhedsstyrelsen deres input til, hvor mange speciallæger, der skal uddannes de næste fem år, og her lyder svaret, at der ikke skal uddannes flere end i dag. Forklaringen skal findes i, at der lige nu er rigtig mange læger på vej gennem uddannelsessystemet, kommer det fra blandt andre koncerndirektør i Region Midtjylland Ole Thomsen: - Med den plan der ligger, som giver os flere hundrede speciallæger over de næste cirka ti år, så tror vi, at lægemanglen er løst, siger han. Det er lægerne i Lægeforeningen dog ikke enige i. - Vi har en helt anden opfattelse, siger Jesper Brink Svendsen, der er formand for Lægeforeningens uddannelsesudvalg. For at blive læge skal man først læse medicin på universitetet, inden man bagefter kan tage en uddannelse som speciallæge i enten almen medicin eller inden for et andet speciale. Når regionerne er påpasselige med at oprette for mange nye uddannelsesstillinger som speciallæge, skyldes det, at man kan komme til at mangle læger bestemte steder i landet og på bestemte specialer, hvis lægerne får frit valg på alle hylder, siger de. I Nordjylland og Midtjylland manglede man i 2019 at få besat to ud af ti speciallægestillinger eller hoveduddannelsesstillinger, som det også hedder. Derfor giver det mening at begrænse udbuddet af uddannelsesstillinger, mener lægefaglig direktør i Region Nordjylland Michael Bräuner Schmidt. - Ved at øge det samlede antal uddannelsesstillinger kan der blive en skævvridning i forhold til, hvor lægerne vil søge hen, siger han. I Lægeforeningen er man dog anderledes bekymret for antallet af færdiguddannede læger. Jesper Brink Svendsen foreslår, at der bliver oprettet et par hundrede flere uddannelsesstillinger. - Der er mange speciallæger, der lider overlast i hele landet, fordi man er for få. For eksempel praktiserende læger, psykiatere og neurologer blot at for at nævne nogle, siger han. Jesper Brink Svendsen køber ikke regionernes argumentation om, at nogle områder af landet vil blive ramt, hvis man opretter flere uddannelsesstillinger. Det forudsætter nemlig, at lægerne vil søge de pladser, der er tilbage, siger han: - Man håber på, at der er nogle, der automatisk vil søge et speciale og en geografi, de ikke har nogen tilknytning til. Den metode har man forsøgt i mange lande verden over, og det virker ikke som rekrutteringsparameter. Professor i sundhedsøkonomi ved analysecentret VIVE Jakob Kjellberg deler regionernes opfattelse af, at det nuværende antal uddannelsesstillinger vil være nok til få gjort op med lægemanglen på længere sigt. - Som det ser ud nu, er der lægemangel, især speciallægemangel. Men det er der ikke nødvendigvis om fem til ti år, fordi vi har rigtig mange gennem uddannelsessystemet, siger han. Når der alligevel er uenighed mellem lægerne og regionerne, kan det hænge sammen med, at de har forskellige opfattelser af, hvor stort behovet er, mener han. Modsat lægerne har regionerne således også et økonomisk spørgsmål at forholde sig til. De skal nemlig være sikre på, at de har penge nok i sundhedssystemet til også at ansætte og lønne lægerne, når de er færdige, siger Jakob Kjellberg. - Uagtet hvor mange læger man ønsker, vil der altid være lægemangel forstået på den måde, at man altid vil kunne gøre mere for den enkelte. Men hvis man ikke har ressourcer til at ansætte flere, så skal man jo passe på med at uddanne flere, end man egentlig forventer, at man har råd til, siger han. Ifølge Jakob Kjellberg vil man om tyve år have op mod 8.000 flere læger i speciallægesystemet. Stigningen kommer dog i takt med, at der bliver flere ældre, som samtidig vil have et større behov for behandling.", "annotations": [], "meta": {}, "annotation_approver": null}
{"id": 46, "text": "Når det igen bliver lunt, og solen skinner udenfor, kan man være heldig at møde en flot gammel veteranbil, når man færdes på de danske landeveje. Men måske bliver der længere mellem bilerne dette forår. Motorstyrelsen har, siden den blev rykket til Aalborg i forbindelse med udflytningen af statslige arbejdspladser, skruet op for kontrollen. Og det betyder, at veteranbilejerne risikerer et økonomisk rap over fingrene, hvis de ikke overholder reglerne. Blandt dem er Tommy Flauensgaard fra Sorø og Bjarne Madsen fra Hjallerup, der hver for sig er i besiddelse af en Ford Conversion Van fra 1979 og en amerikansk Willys Jeep fra 1942. Den slags biler har de råd til at gå og pleje og pudse, fordi man normalt betaler væsentligt lavere afgifter for en veteranbil, end man gør for en almindelig personbil. Det kræver imidlertid, at man ikke udskifter originale dele uden at erstatte dem med tilsvarende, så bilen fortsat fremstår i original forfatning. Det er der dog lettere sagt end gjort. På gården i Hjallerup prøver Bjarne Madsen at sætte gang i motoren. Først sker der ikke noget. - Det er en stiltiende protest, siger han. Så begynder Jeepen at brumme. Jeepen blev benyttet under 2. verdenskrig, før den blev sendt til Norge som en del af Marshallhjælpen efter krigen. Her var den først i brug i det norske forsvar, inden den i 1986 blev overdraget til det norske hjemmeværn og i 1996 overgivet til civileje. Bjarne Madsen købte den i 2006. Da bilen samlet set har været i tjeneste i 50 år i forsvaret, er der lavet mange forbedringer undervejs, og mange effekter er blevet udskiftet. Derfor vil det også være meget svært for ham at genskabe originalen, hvis Motorstyrelsen beder ham om det. - Så skal bilen skilles ad, sandblæses og restaureres, siger Bjarne Madsen. - Og hvilken farve bilen skal males i? Den skal nok være grøn, men ingen ved hvordan. Det er et stort arbejde, og alt, der er lavet på den sidenhen, vil forsvinde. Tommy Flauensgaards er brun og kobberfarvet, og sæderne er betrukket med rød velour. Selv om bilen fremstår i ægte 70’er-stil, har det kostet ham mange penge at stå til ansvar over for Motorstyrelsen. Dem stødte han ind i på et biltræf sidste sommer, hvor de vurderede, at udstødningen på hans Ford ikke er original nok, da den går længere tilbage end en normal udstødning. Derudover var det Motorstyrelsens opfattelse, at også metallak, tæppe og beklædning var uoriginal, samt at adskillelsen mellem førerrum og varerum var fjernet. De mente desuden, at hjulkasserne i varerummet var lavet om til bænke. Ændringerne resulterede i en ekstraopkrævning på 72.000 kroner i registreringsafgift på bilen. En opkrævning, der frustrerer Tommy Flauensgaard, der nu har klaget over afgørelsen. - Den er komplet tidstypisk hele vejen igennem, siger han. Kun fordi den gamle var rustet op, er udstødningen skiftet. Han har derfor fundet en, som han mener passer ind i stilen, men ifølge Motorstyrelsen strider det mod bilens oprindelige opbygning. Tommy Flauensgaard forstår ikke, hvorfor Motorstyrelsen går så meget op i, om der er lavet dens slags ændringer på køretøjet. - Man tolker det helt ned i detaljer med hensyn til originalitet af rat, udstødning og højtalere, og det har aldrig været meningen, siger han. Inde på værkstedet holder der også en ældre hvid Cadillac og en anden Ford, som tilhører andre veteranbilsentusiaster. Men ejerne tør næsten ikke reparere på bilerne af frygt for, hvad myndighederne vil sige, fortæller Tommy Flauensgaard. Samme opfattelse har Johnny Rasmussen, der er sekretariatschef hos Motorhistorisk Samråd. Han forudser, at mange bilejere slet ikke vil køre ud af garagen i foråret. - Så risikerer man jo at støde ind i nogle af de her kontroller. Frustrationen er meget stor i øjeblikket. Man kan risikere at blive fanget i noget, som man ikke vidste, man kunne blive fanget i, siger han. I andre europæiske lande er registreringsafgiften anderledes, og flere steder er man mindre strikse med lovgivningen. I Danmark gør Motorstyrelsen blot, hvad reglerne her foreskriver, forklarer underdirektør i styrelsen Jørgen Rasmussen. I 2018 da styrelsen var en del af Skat, var der blot fem kontrolaktioner. Året efter var antallet steget til 28. Det er ikke et resultat af, at kontrollen er skærpet, men at Motorstyrelsen nu er oppe i omdrejninger igen efter flytningen, siger Jørgen Rasmussen. - Vi har valgt at lave 28 kontroller meget bredt fordelt både i forhold til, hvad vi kigger på og rent geografisk, og det er for at få et billede af, hvordan det ser ud, og om man er gode til at følge de regler, man er forpligtet på ifølge lovgivningen. Han er dog bevidst om, at der også er situationer, hvor det kan være svært for ejeren af et køretøj at gennemskue, hvad der er rigtigt og forkert at gøre, når man vil reparere sin bil. Derfor vil Motorstyrelsen skrue op for vejledningen til veteranbilejere, siger han. - Der er nogle ting, du helt klart gerne må, og det er for eksempel at ændre farve på dit køretøj. Og så er der nogle ting, du helt klart ikke må, og det er for eksempel at skifte motoren, så den får betydeligt flere hestekræfter. - Indimellem de to yderpunkter ligger der en lang række ting, som man er nødt til at vurdere samlet set for at sige, om man har lavet så mange ændringer på sit køretøj, at det ikke længere fremstår som originalt, siger Jørgen Rasmussen. I Hjallerup håber Bjarne Madsen, at Motorstyrelsen vil se med venligere øjne på de køretøjer, de støder på fremover. Hvis han skal betale fuld registreringsafgift for sin Jeep, fordi den ikke længere kan anerkendes som veteranbil, kan det betyde, at han må sælge den. - Så ville jeg ikke have råd til at have den, og den ville måske blive solgt til udlandet, siger han. Derudover ville man gå glip af den historie, der faktisk også følger med, når man ser på de ting, der er lavet på den i løbet af de 50 år, som den har været i brug i forsvaret, fortæller han. Hvis man skal frygte at lave reparationer på sin bil, kan det i sidste ende føre til, at entusiasterne kaster deres kærlighed på noget andet, og det vil være en skam, mener Bjarne Madsen. - Det kunne være et maleri eller en Stradivarius. Der kigger myndighederne jo ikke så meget på originaliteten. Pariet Venstre siger, at de er klar til at se på reglerne.", "annotations": [{"label": 2, "user": 1}], "meta": {}, "annotation_approver": null}
{"id": 47, "text": "- Det er bedre, lyder det fra 83-årige Irene Kristiansen fra den lille by Fjelsø nær Aalestrup i Himmerland. Før skulle hun selv huske at tage sin medicin morgen, middag og aften. Nu hjælper en pillerobot med at holde styr på det hele. Pillerobotten står på hendes køkkenbord og ligner til forveksling en kaffemaskine. Robotten er fyldt med de piller, som Irene Kristiansen skal tage i løbet af to uger, og den sørger selv for at dosere pillerne i en kop, så det passer til hvert enkelt tidspunkt på dagen. Hvis hun ikke husker at tage sine piller ved middagstid for eksempel, minder den hende om det. Hvis der går alt for længe, sørger robotten endda for, at Irene Kristiansen bliver ringet op, inden der i sidste ende bliver sendt bud efter hjemmeplejen. - Det er trygt, for den siger til, hvis jeg glemmer det, fortæller hun. Teknologien i Irene Kristiansens køkken hedder Medimi Smart og er en del af en intelligent løsning til håndtering af medicin, som indtil videre er blevet testet i kommunerne i Aalborg, Hjørring og Vesthimmerland. Den væsentligste årsag til at teste teknologien af er at forsøge at undgå, at der sker menneskelige fejl, når de ældre skal have deres medicin i eget hjem. - Det kan være medicin, der bliver givet forkert eller medicin, som slet ikke bliver givet, fortæller Heidi Madsen, der er medlem af styregruppen for projektet og kontorchef for sundhedsteknologi i Hjørring Kommune. - Vi kan se, at det er en de helt store udfordringer på sundhedsområdet, siger hun. Robotten leverer en tæt på hundrede procent nøjagtig håndetering af medicin, og så skal den på længere sigt gøre det både billigere for kommunen at betjene de ældre borgere og samtidig give de ældre mere frihed. Førhen skulle der sidde en social-og sundhedsassistent hjemme ved Irene Kristiansen hver fjortende dag og sørge for at fordele pillerne fra bøtter og glas til en beholder. I dag er hun stadig i kontakt med hjemmeplejen, men nu sørger robotten for, at alt går rigtigt til. Hvis Irene Kristiansen skal ud af huset eller i sommerhus for eksempel og er væk i længere tid, så kan robotten tilmed sørge for at give hende en dosering med, der passer til det. - Så kan man tage pillerne ud og tage dem med, siger hun. Indtil videre er teknologien blevet testet hos fem borgere i Vesthimmerlands Kommune og det med gode resultater. Der har dog også være et længere indkøringsforløb, hvor man har skullet tilpasse den nye teknologi, og det er heller ikke alle borgere, som løsningen vil være relevant for, vurderer Per Elb, afdelingschef for Pleje og Seniorservice i Vesthimmerlands Kommune. - Den afløser ikke medicinhåndteringen hos alle borgere. Man skal være meget skarp på målgruppen og være sikre på, at borgeren også er i stand til at få udbytte af den her teknologi, siger han. Robotteknologien er ikke udtryk for en spareøvelse, understreger Per Elb. Derimod er det håbet, at teknologien på et tidspunkt kan være med til at frigive personalet til andre opgaver hos de ældre. - Det er en nem på måde at flytte ressourcen derhen, hvor behovet er størst, siger han. I det lille hus i Fjelsø er Irene Kristiansen da heller ikke bekymret for, at der bliver sparet på hende. Hun er kun glad, hvis det betyder, at kommunens personale kan få bedre tid til at passe nogle af de andre borgere, der har brug for det. - Der er mange andre, der skal have hjælp end mig, siger hun. Nu skal resten af de ni nordjyske kommer beslutte sig for, om de også ønsker at indgå i projektet.", "annotations": [{"label": 2, "user": 1}], "meta": {}, "annotation_approver": null}
{"id": 48, "text": "På søndag kan Noah fejre sin 16-års fødselsdag. Det gør han sammen med sine plejeforældre Nina og Karsten, som han har boet hos, siden han var otte måneder gammel. Siden han blev tvangsfjernet fra sin biologiske mor. Lidt uden for Brønderslev lever han et normalt ungdomsliv. Han går i skole, er sammen med vennerne og bruger sin fritid på motorsport. Men alt for ofte bliver hans liv, og alt det han normalt gør, sat på pause. Han forsvinder ind i sig selv og bliver en slags dukke, der godt nok ligner et menneske og opfører sig som et menneske, men går rundt for sig selv. Når folk spørger ham om noget, siger han bare ja, uden at forholde sig til hvad de siger. Og han har svært ved at sove om natten. Nogle gange flere dage ad gangen. - Jeg har mareridt og drømmer, at der kommer en bil, og at fire, fem måske seks mænd tropper op ved min dør og siger, at jeg skal med. Efterhånden som Noah har prøvet det flere gange, er han er blevet bedre til at tackle det. Men utrygheden sidder i ham hver gang. Det, der udløser den, er en stor bunke papir, som han ikke har lyst til at læse, men som han er nødt til at forholde sig til. I bunken ligger kommunens sagsakter, og de skal kigges igennem hver gang, der skal tages stilling til, om han skal have samvær med sin mor.* Allerhelst ville hans mor gerne have ham hjem. Men Noah ved, at det ikke går. - Selvom jeg elsker min mor virkelig højt, så ville det ikke kunne fungere, siger han. Fordi Vestre Landsret tilbage i 2012 slog fast, at han skulle anbringes permanent, ved han, at han ikke skal flytte hjem igen. Men tvivlen nager ham alligevel. - Jeg ved godt, at jeg ikke bliver flyttet. Jeg bor her, indtil jeg er 18 år, og det bliver der ikke lavet om på. Men så kommer følelsen af, hvad nu hvis… Når børn og unge som Noah gang på gang må forholde sig til ankesager fra deres biologiske forældre, skyldes det ikke alene, at forældre, der har fået fjernet deres barn, vil gøre, hvad de kan for at få det hjem igen. Det kan også skyldes, at forældrenes advokater er sikret en indtjening på at køre sagerne. I sager om tvangsfjernelse har forældrene fri proces, og det betyder, at kommunerne er forpligtet til at betale for advokaternes arbejde, når sagerne tages op igen. Det er dog problematisk, fortæller flere kommuner i to nye rapporter fra Ankestyrelsen, hvor man blandt andet har undersøgt, hvorfor antallet af klagesager stiger. Kommunerne oplever, at ikke alle klagesager er i forældrenes interesse, men i stedet kommer på advokaternes initiativ. I Plejefamiliernes Landsforening har formand Thomas Vorre samme fornemmelse. Han mener ikke, at forældrene kan klandres for at ville have genoptaget en sag. Men når advokaterne fører an, er det noget andet. - Hvis vi skal pege på skurkene, så er det altså i sidste ende dem, der tjener penge på det her, og det er advokaterne. Der skal være en eller anden form for styring på det her, for ellers bliver det det vilde vesten, siger han. I øjeblikket ser Noah ikke sin biologiske mor. Han har brug for fred og ro, fortæller han. Sidst han så hende, var det samvær i halvanden time med to overvågere, og bagefter havde han svært ved at samle sig igen. - Jeg var lukket ned i tre uger, hvor jeg ikke kunne være mig selv, siger han. I de perioder hjælper det ham at sætte sig bag rattet i sin crosskart – et køretøj, der er en blanding mellem en motocrosscykel og en rallybil. - Dér er det eneste, der tæller, at jeg skal have gassen i bunden og så fremad, siger Noah. I værkstedet hos plejefamilien hjælper hans plejefar Karsten ham med at holde køretøjet ved lige. Karsten har set, hvordan det påvirker Noah, når hans sag tages op igen og igen. - Man kan se på Noah, at det ikke er skønt, at han skal igennem den trummerum hver eneste gang. Det var skønnere, hvis der faldt ro på, og vi kunne have et ordentligt samarbejde om ham. Familien har i alt tre plejebørn. Når Noah fortsat er tvangsanbragt begrundes det med, at han har fået en meget tæt tilknytning til sin plejefamilie. Uanset hvad begrundelsen er, er det dog et væsentligt problem, at sagerne kan tages op gentagne gange, mener plejeforældrene. - Det må være megahårdt for børnene igen og igen at skulle have taget sagen op, siger Noahs plejemor Nina. - Jeg synes, advokaterne burde råde dem (de biologiske forældre, red.) til at sige, at der skal være sket noget nyt, før du kan tage den her sag op igen. Ellers vil udfaldet ofte være det samme, siger hun. Det er ikke, fordi der skal gøres indhug i de biologiske forældres retssikkerhed, understreger Karsten. Men man er nødt til at stramme reglerne for, hvor mange gange en sag kan tages op igen fra forældrenes side, mener han. Hvis det derimod var Noah selv, der ønskede at få gjort noget, var sagen en anden. - Hvis Noah gør krav på, at han gerne vil hjem, eller at der er et eller andet, så skal han jo høres. Han har sin egen advokat. Han behøver ikke engang komme til os, siger Karsten. Også Noah ønsker, at der bliver lavet en begrænsning. - Hvor mange chancer skal man egentlig have?, spørger han. Familieretsadvokat og medlem af Advokatrådet med speciale i tvangsanbringelser Karen Wung Zung har set Ankestyrelsens rapporter. Hun er ked af det billede, der bliver tegnet af advokaternes rolle. - Jeg bliver rigtig ærgerlig over at læse det, men jeg håber da ikke, at det er tilfældet, og jeg kan kun tage afstand fra det, hvis der er nogen, der sidder og spekulerer i at skulle køre de her sager helt ud for selv at have sager i hus og ikke for at varetage klienternes interesser, siger hun. Derimod mener hun, at advokaterne bør være med til at rådgive om, hvordan det kan påvirke relationen til børnene på længere sigt, hvis man ofte klager over afgørelser. - Vi er ikke psykologer, der kan sige, hvad det vil gøre ved børnene. Vi kan kun vejlede og sige, at det også skal være et hensyn, fordi det måske kan gøre det sværere for forældrene på et senere tidspunkt at se deres børn, siger Karen Wung Zung. På Christiansborg erkender social- og indenrigsminister Astrid Krag (S), at der er ting på området, der ikke fungerer, som de burde. Derfor er der med afsæt i en politisk aftale en lovændring på vej, der skal begrænse forældremyndighedsindehavernes - her de biologiske forældres - mulighed for at få behandlet sagerne igen, hvis det skaber for stor utryghed. - Nu laver vi en lovændring, som gør, at vi kan beskytte barnet lidt bedre, siger hun. Hun vil ikke skyde direkte på forældrenes advokater, men slår fast, at det er barnets stemme, der skal veje tungest. - Vi har at gøre med nogle meget udsatte børn, der har brug for en meget tryg hverdag. I de situationer, hvor der ikke er sket noget nyt i forhold til det, der har været årsag til, at barnet er blevet fjernet, skylder vi barnet ro og stabilitet. Når Noah fylder 16 år på søndag, er der kun to år til, han bliver myndig, og han selv kan bestemme, hvor han vil bo og leve og med hvem. Når han alligevel har valgt at stå frem med sin historie, gør han det, fordi han ved, at der er andre, der har det på samme måde som ham. - Det er ikke kun mig, der sidder med det her problem, siger han.", "annotations": [{"label": 2, "user": 1}], "meta": {}, "annotation_approver": null}
{"id": 49, "text": "Politi og beredskab har sidst på formiddagen været talstærkt til stede ved en fabrik i Tårs nær Hjørring, efter at der blev opdaget dampe fra et rum med kemikalier. På den baggrund blev 63 medarbejdere evakueret fra fabrikken, mens området blev spærret af. Der blev desuden meldt om eksplosionsfare, men det er alligevel ikke en risiko. Ingen medarbejdere er kommet noget til, lyder det fra politiet. - De er tilset af en læge, og ingen af dem er kommet til skade, oplyser vagtchef Per Jørgensen i en pressemeddelelse fra Nordjyllands Politi. Lige nu er kemikaliedykkere fra Nordjyllands Beredskab ved at undersøge, hvilke kemikalier der er tale om, mens politiet igen har forladt stedet. Beboere og andre i området har ikke grund til at føle sig utrygge og kan igen færdes frit i området.", "annotations": [{"label": 2, "user": 1}], "meta": {}, "annotation_approver": null}
{"id": 50, "text": "Regeringens udspil til fordeling af penge mellem landets kommuner har gjort Hjørrings socialdemokratiske borgmester Arne Boelt (S) så vred og skuffet, at han nu sætter sin stilling ind på at få udspillet ændret. Ifølge regeringens beregninger vil Hjørring Kommune gennem udligningsordningen modtage 15 millioner kroner om året. Kommunens egne beregninger viser, at udspillet vil betyde, at Hjørring Kommune taber et lignende beløb. Arne Boelt er dybt frustreret over ikke at kunne gennemskue tallene i det udspil regeringen har lagt frem, og som netop nu er til forhandling med partierne i Folketinget. - Jeg stopper efter næste valg, hvis ikke vi får noget mere gennemsigtighed. Det her er under lavmålet, det er jeg bare nødt til at sige. Vi kan ikke følge med i tallene, og så har jeg på fornemmelsen, at nogle borgmestre er vigtigere end andre, siger Arne Boelt, der mener, at løsningen er enkel: - Hvis ikke vi får de penge, vi skal bruge på førtidspensionister og nu senest også minimumsnormeringer i daginstitutionerne - ja, så skal jeg ikke længere ud at forklare, at dem ovre på Christiansborg har en anden regnetabel, end jeg har. Hjørring-borgmesteren mener, at kommuner i hovedstadsområdet bliver favoriseret i udspillet. - Man lover jo ellers, at kommunerne kan levere en nogenlunde ens service over hele landet. Men det kan man bare ikke. Det kan man ikke blive ved med at bilde folk ind. Nogen må tage konsekvensen - og det er så nok mig, siger Arne Boelt. Arne Boelts borgmester- og partikollega i nabokommunen Frederikshavn, Birgit S. Hansen, opfordrer Arne Boelt til at blive og kæmpe videre. For der er rigtig meget at kæmpe for. Birgit Hansen kan se flere gode takter i forslaget til en udligningsreform, men understreger at der er plads til forbedringer for at sikre bedre service i Frederikshavn, Hjørring og andre fattige kommuner. - Vi bliver nødt til at kæmpe videre og påpege vores vilkår. Så må vi håbe, at nogen hører efter i de kommende forhandlinger. Så bliv og kæmp sammen med os, lyder rådet fra Birgit S. Hansen. Hendes kommune, Frederikshavn, vil i det nye udspil ifølge regeringens beregninger modtage 50 millioner kroner om året fra de rigere kommuner. Mogens Christen Gade, der er venstre-borgmester i Jammerbugt forstår til fulde Arne Boelts frustrationer. - Vi er alle sammen frustrerede over regeringens oplæg. Det matcher slet ikke det behov, der er for at skabe udligning i Danmark. Omvendt skal man ikke true med at gå, men true med at blive, så man kan få en retfærdig udligning fremover. Bjarne Laustsen, medlem af Folketinget for Socialdemokraterne og valgt i Nordjylland, konstaterer med et smil, at Arne Boelt aldrig har lidt i stilhed og krøbet langs panelerne. - Et eller andet sted forstår jeg dog godt hans frustrationer, for Hjørring og mange andre kommuner har virkeligt svære vilkår at drive kommuner under. Man vil gerne have nogenlunde det samme beløb at drive skoler, daginstitutioner og ældrecentre for, som man har andre steder i landet - men det er op ad bakke. Bjarne Laustsen opfordrer imidlertid Arne Boelt til at fremlægge sine egne beregninger og forslag frem for \"at gå i hundene\". - Der bliver lyttet og det er jo altså kun et udspil. Hvis man ikke mener, kriterierne er gode nok, så må vi justere på dem. Hverken statsminister Mette Frederiksen (S) eller social- og indenrigsminister Astrid Krag (S) ønsker at udtale sig. De henviser begge til partiets finansordfører, Christian Rabjerg Madsen. Ifølge Christian Rabjerg Madsen gør det indtryk, når Arne Boelt og andre borgmestre ikke er tilfredse med det udspil, regeringen har lagt frem. - Men jeg bliver også nødt til at sige, at vi med reformen får flyttet ganske mange millioner ud til de kommuner, hvor der er lidt længere mellem husene. Vi beder så nogle kommuner særligt omkring København og Aarhus om at betale mere, så jeg synes, at retningen i reformen er rigtig og sikrer et Danmark, der hænger bedre sammen, siger han og tilføjer: - Men jeg tror også, man skal være ærlig og sige, at den her reform ikke kan gøre det alene. Reformen gør noget for at skabe en bedre balance, men den fjerner ikke alle problemer fra jordens overflade.", "annotations": [{"label": 2, "user": 1}], "meta": {}, "annotation_approver": null}
{"id": 51, "text": "De danske fiskere er i oprør over, at fiskeriministeren vil overvåge fiskeriet i Kattegat med kameraer for at kontrollere, at fiskerne ikke snyder og smider små fisk ud i havet igen. Op mod 40 fiskekuttere sejlede derfor tidligt i morges gennem Limfjorden til Aalborg som en synlig protest. Her deltager fiskerne i et medlemsmøde arrangeret af Danmarks Fiskeriforening om sagen. - Vi er stærkt imod, at vi som de eneste i EU skal videoovervåges, siger Strandbyfiskernes formand Claus Hjørne Pedersen. Fiskekutterne kom sejlende fra Kattegat, Vestkysten, Langelang og Bornholm. Fiskeriminister Mogens Jensen (S) deltager i mødet og vil forsvare kameraovervågningen. Han mener ikke, fiskerne har grund til bekymring. - Overvågningen er ikke udtryk for en speciel mistro til fiskerne. Det handler om, hvordan vi mest effektivt kan lave den kontrol, der skal være. En kontrol, der sikrer, at vi fortsat har mulighed for at fiske torsk i Kattegat, siger han. Regeringen har besluttet at indføre elektronisk dokumentation af bundtrawlfiskeriet i Kattegat. Den nye kontrol skal - ifølge regeringen - beskytte havet, fiskebestandene og lovlydige fiskere mod overfiskeri. Der har i Kattegat i flere år været en særlig udfordring med torskebestanden, og kameraovervågningen skal bidrage til at få bestanden på fode igen. Billederne skal give fiskerne mulighed for at dokumentere, at de tager alle fisk med i havn og ikke smider de mindst profitable fisk tilbage i havet, hvor de går til spilde. Omvendt får myndighederne mulighed for at dokumentere over for EU, at de danske fiskere overholder landingsforpligtelserne. Men fiskerne er i forvejen underlagt mange regler og kan kontrolleres på mange andre måder, påpeger Strandbyfiskernes formand Claus Hjørne Pedersen. - Vi kontrolleres for eksempel af satellitter og af fiskerikontrollen, som kan dukke op på land og til vands. Jeg kan finde fem-seks kontrolforanstaltninger i alt. Der er ikke behov for flere. Claus Hjørne Pedersen bakkes op af fisker Thomas Christiansen fra Læsø. Han er en af initiativtagerne til protestsejladsen. - Der er ikke nogen mennesker, der fortjener at blive overvåget på deres arbejde af kameraer hele tiden. Det vil vi heller ikke. Man kan blive syg af det - få dårlige nerver og stress. Det er ikke sundt at blive overvåget. Fiskerne vil på dagens møde forsøge at overbevise fiskeriminister Mogens Jensen om, at de ikke kan leve med kameraovervågningen. Men ministeren har ikke i sinde at følge opfordringen. - Kameraer ombord på fiskefartøjerne er fremtidens løsning i hele EU. Vi går forrest, men det bliver en teknik, der vil blive taget i brug. Det er en omkostningseffektiv og grundig måde at kontrollere landingsforpligtelsen på, siger Mogens Jensen.", "annotations": [{"label": 2, "user": 1}], "meta": {}, "annotation_approver": null}
{"id": 52, "text": "Danske fiskere smider i større omfang de mindste torsk tilbage i havet, selvom det er i strid med EU's regler. For fiskene overlever nemlig ikke turen tilbage i havet. Forskning fra DTU Aqua viser, at fiskerne i 2016 smed 10 kilo små torsk tilbage i havet for hver 100 kilo, de hev indenbords. Det tal var i 2018 steget til 12 kilo. Det viser et nyt dataudtræk, som DTU Aqua har lavet for DR Nyheder. Fiskerne tjener nemlig ikke så mange penge på små torsk som de store torsk, så derfor er det billigere for fiskerne at smide de små fisk over bord igen. Udsmidet kan presse bestandene, siger cheffiskerikonsulent i DTU Aqua Jørgen Dalskov. - Hvis du kun lander fisk over målet, og man udnytter kvoten fuldt ud, men stadig smider fisk under mindstemålet ud, så har man en større dødelighed på bestanden, end man har anbefalet Så vil bestandene over tid blive mindre og mindre. Det har man set for visse bestande. Men for flere af bestandene er kvoten ikke udnyttet fuldt ud, og så er det ikke et problem. Fiskerne afviser dog, at udsmid af små fisk er så alvorligt, og at det går ud over bestandene. Blandt andre Verner Møller fra Hvide Sande. - Der foregår langt mindre udsmid i dag sammenlignet med tidligere. Der er tale om så lidt, at det ikke går ud over bestandene. Udsmidet bliver til føde for krabber, der igen spises af torskene - så det hænger sammen i fødekæden, påpeger Verner Møller. Men cheffiskerikonsulent i DTU Aqua Jørgen Dalskov fastholder, at problemet er alvorligt. - Selvfølgelig er der nogle, der bliver spist af krabber. Men fanger man mere end forudsat, der skulle fanges, så er det et problem for bestandene. Der er en lang række internationale aftaler om, at man skal udnytte fiskebestandene på en bæredygtig måde. De fisk, der ryger tilbage i havet, bliver nemlig ikke registreret og tæller derfor ikke med i fiskernes kvote. For fiskerne er der dårlig økonomi i at bringe de små fisk i land. De har måske betalt mere for kvoten, end de kan sælge fiskene til. - Rent økonomisk hænger det slet ikke sammen, og så har du en masse ekstra arbejde med det. Så du kan ikke forklare en fisker, at det er en skidesmart ide at tage det med i land og betale penge for at komme af med det. Der er ingen almindelige mennesker, der vil drive forretning på den måde, siger fisker Verner Møller. Fiskerne fanger stadigt færre torsk - fra 25.673 tons i 2016 til 17.765 tons i 2018 - så mængdemæssigt smides der færre tons torsk tilbage i havet - også selvom udsmidsprocenten er steget. - Mængderne bliver reduceret voldsomt for hvert år, der går. Det er selvfølgelig ikke i orden, at man ikke bringer alle fisk i land. Jeg fokuserer dog mere på udviklingen - og den synes jeg er tilfredsstillende, siger formanden for Danmarks Fiskeriforening, Svend-Erik Andersen. Han afviser også, at torskebestanden er i fare for at blive overfisket. - Selvom man regner det påståede udsmid med, så er der god plads i torskekvoten. Fremadrettet skal fiskerne selvfølgelig blive bedre til at registrere al fangst, men det er et komplekst regelværk, og der bliver brugt mange tal, som vi kan tilbagevise, siger Svend-Erik Andersen. - Eksempelvis mener DTU at kunne påvise, at vi smider 21 procent af torskefangsten i Kattegat tilbage igen. Men når man kigger på fiskernes tal, så er det kun 1 eller 2 procent. Her skal man være opmærksom på, at der skal fanges mindst 50 kilo torsk, før fiskerne er forpligtet til at føre fangsten i en logbog. Derfor fremgår udsmidet ikke af logbogen. Reglerne kræver, at alle fisk - store som små - skal med i land for at undgå ressourcespild. Fiskeristyrelsen fører kontrol med fiskernes udsmid, men udstedte i 2018 kun to bøder for overtrædelse af reglerne. Til det siger styrelsens direktør Nanna Møller. - Vi kan kun se det sidste træk af fisk. Det er ikke en særlig effektiv kontrol, men den måde, vi kan kontrollere på. Regeringen vil derfor indføre kameraovervågning af torskefiskeriet i Kattegat i løbet af i år og næste år. Kameraovervågning af fiskeriet er den eneste effektive måde at kontrollere, om fiskerne tager alle de fisk, de fanger, med i land, som reglerne kræver, Mogens Schou, som er international fiskerirådgiver og partner i konsulentfirmaet Aquamind, mener ikke, at der nogen vej uden om at indføre kameraovervågning: - Den er afprøvet flere steder i verden og også i Danmark, og den har vist sig at være uhyre effektiv. Kameraerne viser, hvad der kommer ombord af fisk på fartøjet. De viser sorteringen af fiskene og viser, om der bliver smidt fisk ud, som ikke må smides ud. Fiskerne kæmper imidlertid imod med alle midler. Senest har de sat jurister til at undersøge, om det er i strid med personovervågningsreglerne. Et fiskerfartøj er mere end en arbejdsplads, påpeger Svend-Erik Andersen. - Det er også fiskernes andet hjem, når man opholder sig på et fartøj 200 dage om året.", "annotations": [{"label": 2, "user": 1}], "meta": {}, "annotation_approver": null}
{"id": 53, "text": "Fire personer og en sommerhusforening er blevet idømt bøder på i alt 425.000 kroner for ulovlig kystsikring ved Lønstrup Klint i Nordjylland. Sommerhusejerne har været tiltalt for ulovlig kystsikring i forbindelse med, at der i juni 2016 blev lagt 650 ton granitsten ud på stranden ved Lønstrup uden tilladelse fra de relevante myndigheder. I december 2017 betalte de et entrepenørfirma for at skubbe sand, sten og beton ned ad skrænten ved den hjemmelavede kystsikring. De fire dømte skal betale mellem 50.000 og 100.000 kroner i bøde. Sommerhusforeningen skal af med 100.000 kroner. Bødestørrelserne er fuldstændig på linje med, hvad anklagemyndigheden har krævet. De fire personer er to mænd på 69 år, en 66-årig kvinde og en 40-årig mand. De har alle nægtet sig skyldige og har ikke ønsket at udtale sig under retssagen. Det var Kystdirektoratet, der for to år siden meldte sagen til politiet. Områdechef Hans Erik Cutoi-Toft har tidligere sagt, at der formentlig ikke ville være blevet givet tilladelse, hvis sommerhusejerne i området havde søgt om lov til at kystsikre. Gitte Retbøll, der formand for Forening for Kystsikring Lønstrup Sydvest, som omfatter to grundejerforeninger, er ked af dommen. - Det var overhovedet ikke, hvad vi håbede eller forventede. Vi har ikke haft noget med sagen at gøre, men vi forstår til fulde de frustrationer, der har ført til den hårde kystsikring, siger hun. Gitte Retbøll påpeger, at staten og sommerhusejerne er dybt uenige om tolkningen af reglerne for det omstridte Natura2000-område: Skal man lade stå til, eller må man godt sikre kysten - om nødvendigt også med hård kystsikring? - Konsekvensen er jo, at sommerhusene falder i havet. Hvad vi hverken er blevet hørt eller informeret om, da man indførte fredningen af området, siger Gitte Retbøll. Var personerne blevet frifundet, havde det givet håb hos de sommerhusejere, der har anlagt sag mod staten om erstatning på 150 millioner kroner for ikke at have gjort tilstrækkeligt for at sikre deres sommerhuse mod at styrte i havet. En sag der også handler om sommerhusejernes ret til at kystsikre deres ejendomme. - Vi arbejder dog videre, og der er jo stadig den mulighed, at de dømte i denne sag anker dommen, siger Gitte Retbøll. Formand for Danmarks Naturfredningsforenings afdeling i Hjørring Jørgen Jørgensen glæder sig på naturens vegne over dommen. - Var de blevet frifundet, havde det åbnet en ladeport for selvtægt og overtrædelser af naturbeskyttelsesloven. Bødestørrelsen afskrækker forhåbentlig også andre fra at gøre noget lignende, siger Jørgen Jørgensen. Han påpeger, at de dømte ikke har handlet i affekt, men planlagt den ulovlige kystsikring. - Naturen ødelægges på daglig basis i det små, og masser af overtrædelser kommer aldrig videre. Men her er der tale om en eklatant overtrædelse, hvor de dømte ovenikøbet har stiftet en forening, der havde til formål at håndtere deres bestillinger og betalinger i et forsøg på at skjule deres identitet, siger han. Det var i sin tid Kystdirektoratet, der anmeldte den ulovlige kystsikring til politiet. Hans Erik Cutoi Toft, som er områdeleder i Kystdirektoratet, noterer sig, at der er faldet dom efter anklageskriftet. - Det er en rigtig dom. Det er en af de største overtrædelser, jeg har set af Kystbeskyttelsesloven, som kræver tilladelse til kystbeskyttelse. Nu er det statueret, at det har en vis omkostning at kystsikre uden tilladelse, siger han. Hvis dommen kommer til at stå ved magt, er det op til Hjørring Kommune at afgøre, hvad der skal ske med selve den ulovlige kystsikring. - De har overtaget myndighedskompetencen og bestemmer, hvad der skal ske herfra, siger Hans Erik Cutoi Toft. Han kan sagtens forstå frustrationerne hos de sommerhusejere, der kan se deres sommerhus stå i fare for at styrte i havet. - Jeg kan også sagtens forstå, at man vil gøre alt for at beskytte det. Men det er vigtigt, at det sker inden for lovens rammer, for der er faktisk en mening med, at reglerne er, som de er. Det handler om at beskytte mod havet, men det handler også om ikke at gøre det på en måde, der skader andre eksempelvis naboer, siger Hans Erik Cutoi Toft.", "annotations": [{"label": 2, "user": 1}], "meta": {}, "annotation_approver": null}
{"id": 54, "text": "Fogedretten i Aalborg er åben igen, efter man fredag morgen modtog et brev med en mistænkelig genstand. Badehusvej, hvor retten ligger, var derfor en overgang afspærret ligesom flere lokaler inde i bygningen. Nordjyllands Politi fik anmeldelsen om brevet kort før klokken ni fredag morgen. - Forsvarets ammunitionsryddere har været fremme ved Retten i Aalborg og har undersøgt den mistænkelige genstand. Ammunitionsrydderne har konstateret, at genstanden er ufarlig, og derfor har vi nu ophævet afspærringerne i området, meddeler vagtchef Mads Hessellund fra Nordjyllands Politi i en pressemeddelelse. Politiets teknikere skal nu have undersøgt genstanden nærmere.", "annotations": [{"label": 2, "user": 1}], "meta": {}, "annotation_approver": null}
{"id": 55, "text": "I dag søsattes et nordjysk bud på, hvordan man kan hive elektricitet ud af bølger. Målet er, at udvikle bølgekraftanlægget Tordenskjold, som i øjeblikket er et testanlæg, til et nyt dansk eventyr med vedvarende energi, som det er lykkes med vindmøller. - Det kan blive den bedste erstatning for olie og kul, siger Ruth Bloom, direktør i selskabet Crestwing, som står bag projektet. Anlægget blev i morges sejlet ud til testpladsen ved Hirsholmene ud for Frederikshavn. Ruth Bloom har store forventninger til bølgekraftanlægget. - Det er afgørende, at et bølgekraftanlæg er nemt at vedligeholde. Det er vores anlæg. Det er nemt at komme ombord, og når man er om bord, står man tørt og godt. Det betyder rigtig meget, siger hun. (Grafik: Mathias Jacobsen) Crestwings anlæg består groft sagt af to aflange pontoner, der vipper op og ned på bølgerne uafhængigt af hinanden. De to pontoner er hægtet sammen, og mellem dem er der en trykstang. Trykstangen bevæger sig frem og tilbage i takt med pontonernes bevægelse. Trykstangen skubber til en tandstang, som igen skubber til et tandhjul, der sætter gang i en generator. Den producerede bølgeenergi fra Tordenskjold vil kunne sammenlignes med produktionen fra en vindmølle, men priserne på bølgestrøm vil en rum tid endnu være højere end vindmøllestrøm. - Det tog jo også udviklerne af vindmøller og solenergi 30-40 år at nå så langt, som de er i dag. Vi skal nok få priserne på bølgestrøm ned på niveau hurtigere end det, siger Ruth Bloom, der vurderer, at de indledende testresultater fra Tordenskjold lover godt. - Nu tester vi anlægget af i et indre farvand, hvor bølgerne maksimalt når tre meters højde. Vores test og målinger skal så vise, hvad der eventuelt skal rettes til, for at anlægget fungerer længere ude eksempelvis i Nordsøen, hvor bølgerne bliver 10-15 meter høje. Det var oprindeligt Ruth Blooms mand Henning Pilgaard, som for omkring 20 år siden fik idéen til bølgekraftanlægget og gik i gang med at realisere det. Manden døde for lidt over tre år siden. Ruth Bloom, der er uddannet klejnsmed, og som selv har svejset på anlægget, tog derefter over. Det nordjyske bølgeanlæg er blot et af flere projekter, hvor opfindere lige nu forsøger at udvinde energi af havets bølger. Eksempelvis arbejder andre udviklere på to bølgekraftanlæg, som primært skal bygges af armeret beton. Der udvikles altså på forskellige projekter, men et egentligt kommercielt gennembrud har bølgekraftenergien endnu til gode. - Men der er trods alt en udvikling i gang på området. Man er gået fra testmodeller i bassiner til egentlige fuldskalamodeller til havs, siger Jens Peter Kofoed, der er lektor ved Aalborg Universitet, og som følger området tæt og blandt andet har testet adskillige anlæg i universitetets bølgebassin. Internationalt set er Danmark da også godt med på bølgeenergivognen, mener Jens Peter Kofoed. - Der er ingen færdige kommercielle bølgekraftanlæg. Så man kan stadig nå at være med. Men det betyder noget, hvor stor opbakning man har fra investorer og staten. På området for vind- og solenergi har man af samme grund udviklet produkterne så meget, at de kan skabe el til priser, der kan konkurrere med det frie marked, siger Jens Peter Kofoed og tilføjer - Der er man slet ikke, når det gælder bølgeenergi. Det kompliceres af, at man skal afprøve og senere drive anlæggene til havs. Det koster mange penge, og på det frie marked skal de udgifter dækkes af almindelige indtægter. To tredjedele af vores klode består af hav, så teoretisk set vil bølgeenergi kunne dække jordens behov for strøm flere gange. Realistisk set vil de måske kunne dække 10-15 procent af Europas forbrug af el, forklarer Jens Peter Kofoed.", "annotations": [], "meta": {}, "annotation_approver": null}
{"id": 62, "text": "Der var ingen chauffør og heller intet rat, da landets første førerløse bus i dag kørte sin første tur på Astrupstien i det østlige Aalborg. De to busser, der sættes i fast drift fra i dag, navigerer via kameraer og et 3D-kort, men er bemandet af en operatør, der med joystick i hånden kan træde til, hvis noget går galt. På længere sigt er det dog meningen, at busserne skal køre helt uden personale. Aalborg Kommune og selskabet Holo, der står bag de førerløse busser, havde inviteret til åbningsfest ved den 2,1 kilometer lange busrute med ti stoppesteder i Aalborgs største bydel, Aalborg Øst. - Jeg er superglad for, at vi nu er i gang med førerløse busser, lød det fra en stolt borgmester i Aalborg, Thomas Kastrup-Larsen (S), der tog den første tur i selskab med transportminister Benny Engelbrecht (S) og Holos administrerende direktør Peter Sorgenfrei. - Det har været en lang proces, og det har været rigtig besværligt at få godkendelserne igennem Trafikstyrelsen. Men nu er vi i gang, som de første i Danmark, konstaterer borgmesteren. - På sigt kan man sagtens forestille sig, at en større del af vores kollektive trafik bliver uden fører. Så kan vi bruge personalet til i højere grad at give service til passagererne. Også Kirsten Jørgensen, der har boet i bydelen i 38 år, glædede sig til sin første tur. - Det bliver spændende at opleve, hvordan det er at køre uden chauffør. Hun lider af følelsesforstyrrelser i benene, og ser derfor frem til at kunne tage bussen rundt i lokalområdet i stedet for at gå. - Der er nogle gange, jeg må sidde 5-10 minutter ekstra på en bænk, fordi jeg ikke kan gå længere. Det bliver nemmere med bussen, siger hun. Projektet i Aalborg har store perspektiver for hele Danmark, mener transportministeren. - Vi kender den førerløse teknologi fra den københavnske metro. At vi nu får den på busser, betyder at vi formentlig indenfor fem-ti år vil se mange flere af den her type busser, som også betjener de mere tyndt befolkede områder. Aalborg er det første sted, men ikke det sidste, siger Benny Engelbrecht. De førerløse busser navigerer med sensorer og software, som gør dem i stand til at registrere deres omgivelser. Det er en teknologi, som man ikke umiddelbart kan indføre på de almindelige bybusser her og nu, siger trafikforsker Niels Agerholm fra Aalborg Universitet. - Jeg tror vi skal 10-12 år hen, før vi ser det skifte ske. Så er både teknologien, myndighederne og hele kontraktdelen på plads. Og man har fundet nye måder at tænke kollektiv trafik på, siger Niels Agerholm. Busserne er en del af et toårigt pilotprojekt, der følges af forskere fra Aalborg Universitet.", "annotations": [{"label": 1, "user": 1}], "meta": {}, "annotation_approver": null}
{"id": 63, "text": "Om fire uger tager direktør Carsten Tidselbak på forretningsrejse til Kina. Efter planen i hvert fald. Ligesom mange andre holder han lige nu et ekstra øje på udviklingen i landet, hvor den såkaldte coronavirus har spredt sig til millionbyen i et forsøg på at undgå, at smitten spreder sig. Situationen får Carsten Tidselbak til at overveje sine dispositioner. - Hvor udbredt det er, ved vi ikke, men det er jo et alvorligt tegn, når man spærrer byen af. - Det er klart, at det bekymrer, siger han. Carsten Tidselbak arbejder for selskabet Atop, der producerer fiberoptik til fibernet og har afdelinger i både Europa, USA og Asien. I Kina er der omkring 220 medarbejdere, hvoraf flere lige nu er i Wuhan for at fejre det kinesiske nytår med deres familier. De har foreløbigt fået 14 dages karantæne fra at møde ind på deres arbejdsplads. Frem for alt er det dog medarbejdernes ve og vel, der optager Carsten Tidselbak. - Dernæst kan det også påvirke vores produktion, hvis der er medarbejdere, der ikke må møde ind på grund af karantænen, siger han. Indtil videre er godt 500 personer blevet smittet med virusset. 17 personer er omkommet. De har dog alle haft et svækket helbred i forvejen - enten på grund af anden sygdom eller alderdom. Derfor er der også kun grund til at være alvorligt bekymret, hvis situationen ændrer sig, mener Carsten Tidselbak. - Det følger vi naturligvis med i, siger han. Verdenssundhedsorganisationen WHO holdt i aftes hastemøde om coronavirusset. Efter hastemødet besluttede organisationen at udskyde at tage stilling til, om virusset fra Wuhan udgør en international sundhedskrise.", "annotations": [{"label": 2, "user": 1}], "meta": {}, "annotation_approver": null}
{"id": 64, "text": "Normalt er klasseværelser og gange på Vadum Skole nord for Aalborg fulde af liv. I dag var blot en lille håndfuld af de 320 elever mødt op, og de fleste af dem var hurtigt hjemme igen. Mandag skal alle skoler officielt holde lukket på grund af smittefare i forbindelse med udbruddet af coronavirus, men allerede før weekenden har man opfordret forældre til at holde deres børn hjemme, hvis de har mulighed for det. Det betyder, at en ny hverdag er ved at indfinde sig hjemme hos Malene Jespersen. Hun har to børn i den skolepligtige alder og et barn, der går i børnehave. Alle er i dag blevet hjemme, hvorfra hun også passer jobbet som skolesekretær, mens hendes mand fortsat er afsted på arbejde. Heldigvis har skolen allerede sendt børnene opgaver via Aula og Google Drev, som de selv kan give sig i kast med. - I natur og teknik skulle Signe gå udenfor og tage billeder af forårstegn og skrive lidt om det. Det kan jo ellers godt være lidt svært med de praktiske fag, fortæller Malene Jespersen, og datteren nikker. Hun har også fået opgaver for i fagene engelsk, dansk og matematik. I sidstnævnte tilfælde dukker opgaverne først op på dagen, så man ikke kan lave det hele på en gang i starten af ugen. Det er en god måde at gøre det på, mener Malene Jespersen. - Så bliver det ikke ferie resten af tiden. Vi har planlagt, at vi vil tage nogle timer både formiddag og eftermiddag, hvor vi laver alle de lektier, vi har fået fra skolen, siger hun. Selvom Malene Jespersen nu både skal arbejde hjemme og hjælpe sine børn med at få styr på skoleopgaverne, bliver hun ikke stresset lige med det første. - Nej, det ville også påvirke stemningen herhjemme. Vi kan lige så godt bare få det bedste ud af det. Vi tager en dag ad gangen, siger hun. Også børnene har det fint med det, selvom det er en anelse specielt. - Det er lidt underligt. Vi er mange flere i min klasse, end vi er her, siger Signe, som normalt går i fjerde klasse. Både hende og storesøsteren Julie er helt med på, at de fortsat skal lave skolearbejde, selvom de i øjeblikket ikke kan møde op i klasselokalet. - Jeg ville også gerne holde lidt fri. Men hvad skulle man så lave?, spørger Julie. Tilbage på Vadum Skole er skoleleder Henrik Jungersen i fuld gang med at lægge en plan for de næste to uger. - Vi har selvfølgelig meget fokus på, hvad der skal ske de næste par uger rent undervisningsmæssigt. Vi sørger også for at forberede ting, så forældrene kan være trygge i det, siger han. De ældste elever får blandt andet mulighed for at øve eksamenssæt forud for de kommende afgangsprøver. Derudover vil skolen gøre, hvad den kan for, at information om opgaver og undervisning på tværs af årgangene bliver så ensartet som muligt, så familier med børn på flere klassetrin har nemmere ved at finde rundt i det. Egentlig skal forældrene bare gøre, som de er vant til, selvom undervisningen nu foregår derhjemme, forklarer Henrik Jungersen. - Det er ikke anderledes, end det plejer at være. De skal støtte op om, at eleverne får lavet deres ting, siger han. Da lærerne også fortsat er på arbejde, vil det på Vadum Skole være muligt at få feedback på skoleopgaverne fra en underviser. Skolerne er foreløbigt lukkede til og med den 27. marts.", "annotations": [{"label": 1, "user": 1}], "meta": {}, "annotation_approver": null}
{"id": 65, "text": "Det har regnet og regnet og regnet. Men her til morgen var der også sne og slud i luften. Flere steder i Nordjylland lå der i morgentimerne sne i græsset og på vejene, og selvom meget af det allerede er væk igen, kan der være mere på vej. Det fortæller vejrvært Christian Cherry. - Den nedbør, der kan falde de kommende dage, kan sagtens være hvid, men der kommer ikke så mange byger, siger han. I første omgang er det den østlige og nordlige del af Jylland samt Nordsjælland, der kan blive ramt af slud og snebyger i nattetimerne. Derudover kan også Fyn og Midtjylland få hvid nedbør i løbet af de næste par dage. Forklaringen er, at den koldfront, der har ligget nord for Danmark, nu er rykket længere sydpå, fortæller Christian Cherry. Dagtemperaturerne ligger fortsat omkring to til tre grader i de områder, hvor det har sneet, og derfor vil det meste forsvinde hurtigt igen. Men med vind fra nordøst i dele af Jylland er der chance for, at noget af det kan blive liggende i løbet af onsdag og torsdag. Her rammes det meste af landet nemlig af nattefrost. - Man kan være heldig at få samlet en snebold, hvis man er hurtig, siger Christian Cherry. Det er særligt i et bælte i den vestlige del af Nordjylland, man har fået sne, men man har også fået hvid nedbør andre steder som for eksempel Aalborg og Rebild Bakker. Man kan heller ikke afvise, at der kommer sne i starten af marts, men i weekenden slår vintervejret igen om med blæst og regn. - Det starter vi op med igen lørdag, siger Christian Cherry. I februar har gennemsnitstemperaturen indtil videre ligget på 5,1 grader. Dermed tegner det til at blive den varmeste vinter siden 1874, hvor temperaturmålingerne begyndte.", "annotations": [{"label": 2, "user": 1}], "meta": {}, "annotation_approver": null}
{"id": 66, "text": "Kvinderne halter langt efter mændene, når man ser på, hvor mange der finder vej til forskerjobs på de danske universiteter. Det kan der være flere forklaringer på, men én kan være, at kvinderne typisk er mindre selvsikre og konkurrenceorienterede og derfor bliver skræmt væk, hvis et jobopslag indeholder mange gloser, der tiltaler mænd. Sådan lyder tesen på Aalborg Universitet i hvert fald. Her vil man nu bruge et computerprogram til at scanne stillingsopslag for ord som “ambitiøs”, “succesfuld” og “kompetent” eller lignende i et forsøg på at få flere kvinder til at søge opslåede stillinger. Det . - Med programmet får vi neutraliseret universitetets stillingsopslag, så de henvender sig til alle potentielle ansøgere i stedet for nogle få udvalgte, siger Lars Hvilsted Rasmussen, der er dekan på Det Sundhedsvidenskabelige Fakultet og formand for universitetets udvalg for ligestilling og diversitet, til forummet. - Det giver os mulighed for at nå en bredere og mere forskelligartet ansøgerpulje, så vi kan finde den mest kvalificerede ansøger uanset køn, alder eller etnicitet, lyder det. Når man kører et stillingsopslag gennem programmet, markerer det de problematiske ord og giver samtidig tre forslag til andre ord og begreber. Ifølge Forskerforum.dk bliver det fremover obligatorisk for universiteterne at bruge scanningsprogrammet ved opslag rettet mod lektorer, professorer, adjunkter og ph.d.-studerende, mens det er frivilligt, om man vil ændre ordlyden på baggrund af forslagene. Lignende metoder , men det er ikke alle, der klapper i hænderne over metoden. En af dem, der er kritisk, er Marianne Stidsen, lektor ved Institut for Nordiske Studier og Sprogvidenskab på Københavns Universitet. Hun mener, at metoden springer ud af en særlig aktivistisk forskning, hvor man er meget påvirket af idéer om kønsneutralitet. Derfor er det ikke passende at bruge i en universitetssammenhæng, mener hun. - Jeg synes, det er problematisk. Noget helt grundlæggende ved det moderne universitet er, at de forskellige fag kun skal stå til regnskab for sig selv og ikke over for nogen som helst overordnet ideologi eller politik, siger Marianne Stidsen. Hos organisationen KVINFO, der arbejder med viden indenfor køn, ligestilling og mangfoldighed, ser man derimod positivt på initiativet. - Det, Aalborg Universitet gør, kan være en god ide, hvis man ønsker at rekruttere mangfoldigt, siger direktør Henriette Laursen. Hun ser programmet som en hjælp til at få flere kvinder i høje stillinger på universitetet og på andre arbejdspladser. Ikke som udtryk for en bestemt politik eller holdning til køn. - Efterhånden som man avancerer og bliver lektor, adjunkt og professor, bliver der færre og færre kvinder. Det sker, selvom man som arbejdsplads kan se, at der er masser af talenter, man ikke får udnyttet, fordi de falder fra undervejs, siger Henriette Laursen. - Det er slet ikke nogens skyld. Det skal bare ses som et hjælpeværktøj til dem, der ønsker at rekruttere mangfoldigt. Det er en hjælp til universitet, det er ikke et hjælpeværktøj til kvinder, der ikke kan finde ud af det, siger hun. Det er kun 23 procent af danske professorer, som er kvinder. Derfor er det også godt at have fokus på problemet, mener Marianne Stidsen. Men det betyder ikke, at man skal gå på kompromis med universiteternes frihed, og det mener hun, at man gør ved at fjerne bestemte ord. Derudover er det tvivlsomt, om det overhovedet virker, siger Marianne Stidsen. Personligt er det ikke det, der har afholdt hende fra at søge en stilling som professor, fortæller hun. - Det er i stedet, at professorstillingen er skruet sammen på en måde, som jeg slet ikke synes passer til sådan en som mig, siger Marianne Stidsen. Man kan da også gøre mange andre ting for at rette op på balancen mellem mænd og kvinder, mener Henriette Larsen fra KVINFO. - Det her er ét greb i værktøjskassen, siger hun. - Man kunne for eksempel også lade ansættelsesudvalget være ubekendt med køn, alder, handicap og etnicitet for at sørge for at blokke de forforståelser, man kan have, når man skal ansætte. Det har i dag ikke være muligt at få Aalborg Universitet til at stille op til et interview om baggrunden for initiativet.", "annotations": [{"label": 1, "user": 1}], "meta": {}, "annotation_approver": null}
{"id": 67, "text": "Jacob Kabbel er sikret motion fra morgenstunden. Hver dag må han nemlig trave godt en kilometer for at nå hen til sin elbil, inden han kører på arbejde. Allerhelst ville han gerne parkere lige uden for det lejlighedskompleks midt i Aalborg, hvor han bor, men her er der ingen mulighed for at få bilen ladet op. - Jeg har trods alt en paraply, jeg kan slå op, men jeg synes, det er lidt besværligt, siger han. I dag træder nye EU-regler ellers i kraft. De betyder, at flere fremover får mulighed for at lade deres elbil op, hvis de ligesom hver tredje dansker bor i en lejlighed. Men reglerne gælder kun nye byggerier og omfatter ikke eksisterende lejlighedskomplekser, medmindre komplekset står foran en større renovering. Det undrer Jacob Kabbel. Faktisk havde han og samleveren tidligere to elbiler, men fordi det var for vanskeligt at finde en parkeringsplads tæt på til dem begge, har de valgt at sælge den ene. - Den havde stort set aldrig strøm på, så den var unyttig, fortæller han. Han har svært ved at forstå, at det skal være sådan, når både den tidligere og den nuværende regering har haft høje ambitioner om at få flere elbiler på vejene. - Jeg synes, det er ærgerligt at skulle gå tilbage til en brændstofbil, når nu fremtiden er elbil, siger han og tilføjer: - Jeg har også svært ved at argumentere over for mine venner i forhold til, hvorfor de skal vælge en elbil. Også hos Elbilforeningen er man frustrerede over, at der ikke er bedre forhold for de bilister, der vælger en elbil i byen. Formand Anna Hilden mener sagtens, at man kunne have gået længere i Danmark i forhold til det, man har valgt at gøre på EU-niveau. - Selv for dem, der bor i de fineste nyeste boligkomplekser med parkeringsanlæg og så videre, er der intet, de skal leve op til i forhold til den her bekendtgørelse, siger hun. Faktisk er der heller ikke ved nye lejlighedsbyggerier et direkte krav om, at man skal etablere ladestandere. Man skal blot sørge for, at det er muligt at lave ladestandere på et tidspunkt ved for eksempel at lægge rør ned til formålet. Dermed vil det være op til bygherre og boligforeninger selv, om de vil investere i det, og det er der ikke noget, der tyder på, at de vil i øjeblikket, mener Anna Hilden. - Vi skal have en regel om, at beboerne har ret til at få etableret en lader. I øjeblikket dør mange af de her initiativer i beboerdemokratiet. Det er jo ellers er en glimrende i ting, men i det her tilfælde kan det godt blive lidt for reaktionært for dem, siger hun. Hvis boligforeningerne selv skal på banen, er der behov for, at der kommer penge på bordet. Det siger Ole Nielsen, der er direktør i en af Nordjyllands største boligforeninger, Himmerland Boligforening. - Der skal følge midler med fra staten. For samtidig har vi en udfordring, der siger, at vi skal skaffe billige boliger, siger han. Klimarådet anbefaler, at én million biler i 2030 er udskiftet med elbiler. Og det vil stille store krav til, hvordan vi indretter vores parkeringssystemer fremover, fortæller energiforsker og prodekan ved TECH-fakultetet på Aalborg Universitet, Jakob Stoustrup. Det kræver mere lovgivning end den, der nu er sat i verden, mener han. - Langt de fleste parkeringspladser, der i dag bruges af beboere i byerne, skal kunne omdannes til ladestandere, og derfor er det her kun et forholdsvist lille skridt, kan man sige, hvis man virkelig har den ambition, at vi lige om lidt skal have en million elbiler, siger han. Derfor er der brug for at gøre mere. - Det her med at stille bilen langt fra hjemmet for så at skulle tage en bus eller gå en lang tur til sit hjem, er der jo ingen, der synes, er en praktisk mulighed, siger Jakob Stoustrup. Boligminister Kaare Dybvad (S) lover da også, at der er mere lovgivning på vej fra dansk side. - Jeg ser det her direktiv som et minimum. Der er nedsat en kommission, der kommer med en rapport senere på året, og den skal selvfølgelig danne grundlag for den indsats, vi mener, der skal til for at sikre en ordentlig infrastruktur for elbiler her i landet, siger han. Det er dog nødvendigt at vente til kommissionen er færdig med sit arbejde, inden man gør mere, mener Kaare Dybvad. Det vil være helt tosset at gå forud for dem og lave nogle løsninger, når de nu er på vej med en rapport med en skitse for, hvordan vi bedst kan gøre det, siger han.", "annotations": [{"label": 1, "user": 1}], "meta": {}, "annotation_approver": null}
{"id": 68, "text": "Ni år er lang tid. Det er tid nok til både at begynde og afslutte folkeskolen. Det er tid nok til at tage både en ungdomsuddannelse og en universitetsuddannelse. Det er tid nok til at blive rigtig dygtig til et håndværk og måske endda at starte som selvstændig med egen virksomhed. Det er også lang tid at gå uden arbejde, som det har været tilfældet for 35-årige Mette Larsen fra Aalborg. Hun var førhen ansat i butik, inden hun løb ind i en lang og træls periode, hvor hun havde svært ved at finde den rette hylde på arbejdsmarkedet. - Jeg har været inde i en dum rytme, hvor jeg ikke har haft lyst til at lave noget som helst og ikke haft nogen grund til at stå op om morgenen eller noget at se frem til. Jeg har ikke rigtig vidst, hvad jeg skulle eller egentlig gerne ville, fortæller hun. Det er der ændret på nu. I dag er Mette Larsen voksenlærling i delikatesseafdelingen i butikskæden Meny nær havnefronten i Aalborg. Her langer hun steg, rullepølse, æg og rejer og meget andet smørrebrød over disken til de frokostsultne kunder. - Det er kun fantasien, der sætter grænser for, hvad jeg laver, siger hun. I det store billede er Mette Larsen en del af en statistik, hvor langt flere får tilbudt en lærlingeplads som voksen. Sidste år fik 11.495 personer på landsplan en voksenlærlingekontrakt, og det er det højeste i ti år. Det viser tal fra Jobindsats.dk. I Aalborg Kommune er tallet alene fra 2018 til 2019 steget med hele 28 procent. Det er en meget positiv udvikling, mener Mads Peter Klindt, der er lektor ved Center for Arbejdsmarkedsforskning ved Aalborg Universitet. - Det kan være med til at sikre, at vi får flere faglærte, og at vi hjælper nogle mennesker, der er ledige, videre på arbejdsmarkedet. Så det er sådan set kun positivt, siger han. Når man har gået ledig i så lang tid, er det en stor omvæltning pludseligt at have faste arbejdstider, fortæller Mette Larsen. Det gælder både fysisk og psykisk. - Det er lidt overvældende for kroppen. Man kan godt mærke, at man lige skal finde en normal, daglig rytme og komme ordentligt op om morgenen, siger hun. - Men bare det at vide, at der rent faktisk er nogen, der har brug for en hver dag. Det er en rigtig dejlig følelse, og noget jeg har savnet utrolig meget. Når der er blevet plads til Mette Larsen, skyldes det, at delikatesseafdelingen i år har valgt at tage en ekstra voksenlærling ind. - Vi har valgt at udvide staben af elever for at sikre, at vi også har nogle i fremtiden, siger slagtermester Thor Bak. - Det har vi gjort ud fra den devise, at vi kommer til at mangle dem på den lange bane. Og derfor skal vi i gang nu. Det billede genkender man hos Dansk Arbejdsgiverforening. I de seneste år har der været lav ledighed, og samtidig har man haft svært ved at få tilstrækkeligt med unge til at fuldføre en erhvervsuddannelse. Det kommer i øjeblikket de voksne, der i en periode har stået uden arbejde, til gode. - Det er rigtig positivt, at virksomhederne udnytter den her mulighed og også investerer i de voksne, siger Jannik Bay, uddannelses- og integrationschef i Dansk Arbejdsgiverforening. På længere sigt er det dog nødvendigt, at man også får flere unge til at tage en erhvervsuddannelse, mener han. - Grundlæggende håber vi bare, at der kommer flere erhvervsuddannede. Det kan både være unge og voksne. Det hjælper til, at virksomhederne kan få den arbejdskraft, de har behov for, siger han. Når flere virksomheder i dag oplever mangel på faglært arbejde, kan de dog til en vis grad takke sig selv. De holdt sig nemlig tilbage i årene efter finanskrisen, fortæller arbejdsmarkedsforsker Mads Peter Klindt. - På samme måde har de også, når der er gang i hjulene en undskyldning. Så det, at vi måske begynder at se tegn på, at de uddanner flere, og at de bruger den her voksenlærlingeordning, synes jeg kun er positivt. Det skal de selvfølgelig have ros for, siger han. Hvis man vil gøre noget for at sikre uddannelsen af voksne fremover, kan det imidlertid blive nødvendigt at give uddannelsessystemet et større eftersyn. På den måde kan man sikre, at antallet af voksenlærlingepladser ikke svinger så meget, mener Mads Peter Klindt. - Jeg tror, der er behov for, at arbejdsmarkedets parter, vores uddannelsessystem og vores regering sætter sig sammen og får kigget vores erhvervsuddannelsessystem efter i sømmene. For jeg tror, der skal nogle mere grundlæggende ting til, hvis vi skal løse det her problem, også på længere sigt, siger Mads Peter Klindt. I delikatesseafdelingen i Meny er Mette Larsen indtil videre glad for, at hun har fået chancen. Nu håber hun, at ansættelsen som voksenlærling på et tidspunkt kan veksles til en permanent stilling. - Jeg kan godt se mig selv lave det her en hel del år frem, siger hun.", "annotations": [{"label": 2, "user": 1}], "meta": {}, "annotation_approver": null}
{"id": 69, "text": "- Jeg synes, det er vigtigt, at man tilbyder sin hjælp, hvis man kan, for der er brug for det. Sådan siger 21-årige Benedicte Bay Oxholm, der læser medicin med industriel specialisering på Aalborg Universitet. Hun er en af de tusindvis af danskere, der er strømmet til regionernes nyoprettede jobbanker, hvor man kan tilbyde sin hjælp, hvis der i den kommende tid skulle blive behov for det på et af landets hospitaler. På under et døgn har Region Midtjylland modtaget flere end 1.700 tilmeldinger til sin corona-jobbank, hvilket ifølge regionsdirektør Pernille Blach Hansen er \"fuldstændigt overvældende\". - Vi havde ikke på noget tidspunkt drømt om, at der sad så mange, der var klar til at give en ekstra hånd i den situation, vi kommer til at stå i. Så det vil vi gerne sige rigtig mange tak for, siger den midtjyske regionsdirektør. Det er studerende, ledige og pensionister inden for sundhedsfagene og ledige eller pensionerede pædagoger, der kan melde sig til regionernes jobbanker som ekstra assistance. Region Hovedstaden har mandag eftermiddag modtaget omkring 2.500 ansøgninger fra studerende, sygeplejersker, læger og pædagoger. Og i Nordjylland fik regionen i løbet af de første 12 timer flere end 1.000 tilmeldinger. - Det er fuldstændig fantastisk, og vi er nærmest blevet blæst bagover, siger Mariane Therkelsen, der er direktør for Mennesker og Organisation hos Region Nordjylland. I den første stak med tilmeldinger har Mariane Therkelsen set både sygeplejersker, læger og rigtig mange lægestuderende. - Og de kommer jo oveni alle dem, vi i forvejen har i vores system, så jeg håber, at det her kommer til at batte rigtig meget, siger hun. Mariane Therkelsen forestiller sig, at den ekstra arbejdskraft kan blive aktuel på afdelinger, hvor man ikke nødvendigvis har corona-patienter, men hvor man har nogle af de mange andre aktiviteter, der skal opretholdes på et hospital. Skulle der blive brug for det, så er 21-årige Benedicte Bay Oxholm klar til at træde til med kort varsel. - I bund og grund handler det jo bare om at ville hjælpe andre, og når man hjælper andre, så får man det også godt med sig selv, siger hun. Benedicte Bay Oxholm er på andet semester af sin medicinuddannelse og har derudover erfaring fra arbejde i hjemmeplejen og på et plejehjem. - Så jeg vil jo kunne hjælpe med praktiske ting som at tage blodtryk, men også at være der for de pårørende og snakke med dem, så de ikke bliver ensomme, siger hun. Corona-jobbankerne har altså generelt fået stor opbakning, men regionsdirektør Pernille Blach Hansen understreger, at der fortsat er brug for, at flere går ind på regionernes hjemmesider og tilmelder sig. - Vi ved ikke hvilken situation, vi kigger ind i, så vi opfatter det som en reserve, vi kan trække på når og hvis, vi får brug for det, siger hun. Samme opfordring lyder fra Region Syddanmark, hvor omkring 400 indtil videre har tilbudt sig som ekstra arbejdskraft til sygehuse og sociale tilbud. - Vi er i en ekstraordinær situation, og vi forventer, at der kommer mange patienter ind på sygehusene i den kommende tid. Det kan presse os mandskabsmæssigt, og derfor kan vi bruge dem som nogle, vi ved, vi kan kontakte, siger HR-direktør Lene Borregaard. Alle, der kommer i arbejde, bliver betalt med overenskomstmæssig løn.", "annotations": [{"label": 2, "user": 1}], "meta": {}, "annotation_approver": null}
{"id": 70, "text": "I fremtiden skal 90 procent af det affald, vi smider i skraldespanden, genanvendes. Og den fremtid er faktisk ikke ret langt væk. I efteråret dannende regeringen en række klimapartnerskaber sammen med en række af landets største virksomheder og organisationer, og nu er det første – Klimapartnerskabet for affald, vand og cirkulær økonomi – klar med sine anbefalinger. Her lyder det, at de 90 procent genanvendelse af affald skal nås allerede i 2030. Det vil give en CO2-reduktion på 65 procent og samtidig sikre, at vi får udnyttet vores fælles ressourcer langt bedre. Selvom forslaget kommer fra branchen selv, er særligt affaldsselskaberne imidlertid skeptiske over for, om det kan lade sig gøre. Hos den nordjyske affalds- og energivirksomhed Reno-Nord, der behandler affald fra borgere og virksomheder i fem nordjyske kommuner, har man i en årrække arbejdet for at genanvende rigtig meget af det affald, der ellers skulle brændes af. Derfor ligger man i dag tæt på 50 procent genanvendelse. Men der er lang vej igen, hvis man skal nå de 90 procent, siger direktør Thomas Lyngholm. - Det er selvfølgelig et meget fint mål, men der skal ændres rigtig meget i affaldssystemet for at komme derhen, siger han. En af de store udfordringer er, at mange af de affaldsprodukter, som i dag bliver smidt i skraldespanden eller containeren, slet ikke er beregnet til genanvendelse. Derfor er der behov for, at emballage og produkter i meget større målestok bliver lavet i materialer, som rent faktisk kan sorteres og bruges igen. - Hvis man skal helt derop (på 90 procents genanvendelse, ), så skal man lave produkter, der i højere grad er bygget til at kunne genanvendes, og det er alt fra emballager til møbler og almindelige forbrugsvarer, siger Thomas Lyngholm. Samme melding kommer fra Dansk Affaldsforening. Her roser man visionen om 90 procent genanvendelse, men savner samtidig konkrete bud på, hvordan omstillingen skal foregå. - I dag findes der rigtig mange ting nede i din og min affaldsbeholder, som er rigtig vanskelige at genanvende, og som heller ikke kun produceres i Danmark, siger direktør Mikkel Brandrup og tilføjer: - Det er ikke noget, vi kan løse alene. Derfor skal der også uden for landets grænser ske noget, hvis målsætningen skal nås. - Ikke kun i EU men også i resten af verden. Sådan som verden ser ud i dag, tror jeg, det bliver rigtig, rigtig vanskeligt. Men vi skal have ambitionen, for ellers når vi aldrig i mål, siger Mikkel Brandrup. En anden sten i skoen i forhold til at sikre en næsten total genanvendelse af affald er, at man i de senere år har investeret rigtig mange penge i forbrændingsanlæg, hvor man bruger varmen til at lave elektricitet og fjernvarme. Det gælder for eksempel , der blev indviet så sent som i 2017. Samtidig skal der investeres i mindst to store sorteringsanlæg, som skal bidrage til en mere ensrettet sortering af skrald og affald på tværs af landet, hvor der er i dag er store forskelle fra kommune til kommune. Hvordan det puslespil skal gå op, bliver en opgave for politikerne, fortæller Camilla Haustrup Hermansen, der er formand for Klimapartnerskabet for affald, vand og cirkulær økonomi og direktør samt medejer af emballagevirksomheden Plus Pack. Allerede i dag er man på vej mod en 80 procent genanvendelse af alt affald, og derfor er det realistisk, at man kommer i mål inden 2030, mener hun. - Hvis man regner frem og forlænger planker ud fra den virkelighed, vi lever i i dag, så når man måske til 80 procent, men vi har brug for at signalere, at vi skal gøre tingene på en anden måde fremover for reelt at kunne reducere Danmarks CO2-udledninger, siger Camilla Haustrup Hermansen. Miljøminister Lea Wermelin (S) ønsker i dag ikke at tage stilling til, hvad man præcist skal gøre for at få accelereret genanvendelsen, og hvad man skal stille op med de gamle forbrændingsanlæg. Men det er nogle af de ting, man kommer til at adressere i en kommende klimaplan for affald, som ventes klar inden for få uger. - Nu har vi først lige fået anbefalingerne, og dem skal vi så til at kigge nærmere på, siger hun. Hun ser dog meget positivt på ambitionen om 90 procent genanvendelse af affald. - Det, synes jeg, er meget visionært, og det var jo i virkeligheden, det vi håbede på, da vi nedsatte de her klimapartnerskaber på tværs af forskellige sektorer: At vi har et grønt erhvervsliv i Danmark, der melder sig på banen, siger Lea Wermelin og tilføjer: - Affaldsområdet er jo virkelig et af de områder, hvor Danmark ikke er grønne dukse. Vores klimaaftryk er alt for højt, og vi har brug for at gøre noget fundamentalt anderledes.", "annotations": [{"label": 1, "user": 1}], "meta": {}, "annotation_approver": null}
{"id": 71, "text": "Det kommer til at fyge med virtuelle kugler, 'frags' og 'nades' i weekenden, når ESL-sæsonfinalerne i Counter-Strike bliver spillet i Odense. Men når lyset er slukket og konfettien fejet op, skal Odense Kommune beslutte, om der fortsat skal være Counter-Strike i Odense. Kontrakten med ESL Pro League, der er en af verdens største turneringer i det populære computerspil, lød i første omgang på tre år og udløber efter søndagens finale. Derfor skal Odense Kommune og turneringsarrangøren ESL finde ud af, om turneringen skal blive i Odense. Og det er borgmester Peter Rahbæk Juel (S) åben for. - Vi har fat i noget. Både med den værdi, det giver tilbage til byen, men også med den globale eksponering, Odense får, siger Peter Rahbæk Juel. Også by- og kulturrådmand Jane Jegind (V) har været glad for turneringen. - Det har været med til at vise e-sport som en fællesskabende aktivitet. Og så er det med til at tiltrække arbejdskraft til vores robot- og it-branche, siger Jane Jegind. Det har kostet Odense Kommune 11,3 millioner kroner at holde turneringen de seneste tre år. Ifølge Peter Rahbæk Juel har turneringen været en god forretning for kommunen. - Vi kan se, at der kommer ti millioner kroner ind i øget omsætning, siger Peter Rahbæk Juel med henvisning til en effektmåling, som Odense Kommune selv har fået lavet. Men det ikke sikkert, at det er lige så god en forretning, som Odenses borgmester giver udtryk for. Det mener Rasmus Storm, der er analyse- og forskningschef på Idrættens Analyseinstitut. De effektmålinger, som kommunerne bruger til at vurdere økonomien bag større events, giver nemlig ikke det fulde billede, mener han. - Et af problemerne med effektmålinger er, at de ikke rigtig beskæftiger sig med de mange forskellige omkostninger, der er forbundet med et event. Og så kan man ikke sige noget meningsfuldt om, hvorvidt det er en god forretning eller ej, siger Rasmus Storm. By- og kulturrådmand Jane Jegind og borgmester Peter Rahbæk Juel fastholder, at kommunens effektanalyser er det bedste værktøj til at måle, hvad kommunen får ud af at være vært for ESL. På trods af kritikken er Jane Jegind klar til at få mere e-sport i fremtiden. - Jeg håber absolut, at vi kan få en aftale. Det er med til at skabe en anderledes aktivitet i Odense og giver en oplevelse til en masse unge mennesker, siger hun. Og begge parter er interesserede i at forlænge samarbejdet. Det vurderer Martin Rosenbæk, som er direktør på verdens førende medie om Counter-Strike, HLTV.org. - Jeg synes, Odense Kommune har vist, at de er handlingsparate. Og ESL har med den hidtidige aftale vist, at de ville give det et skud, siger Martin Rosenbæk. Forhandlingerne er formentlig allerede i gang, vurderer Martin Rosenbæk. - Det ville undre mig, hvis de som minimum ikke sidder og knokler ved forhandlingsbordet. Begge har vist, at de er parate til at lave deals, siger Martin Rosenbæk. DR Fyn har spurgt ESL, om de også er interesserede i at forlænge aftalen med Odense Kommune. De skriver i en mail, at de har været glade for Odense som værtsby og er i dialog med Odense Kommune. De kan dog ikke sige mere på nuværende tidspunkt.", "annotations": [], "meta": {}, "annotation_approver": null}
{"id": 72, "text": "Solen er knap stået op, men den røde overall er trukket over kroppen, og gummistøvlerne er sat på fødderne. 19-årige Thilde Christensen er trådt ind i grisestien lidt uden for Ørbæk. Hun rækker hånden ned for at kæle med smågrisene, og det håber hun på at kunne gøre i mange år. - Det her skal jeg bestemt arbejde med i fremtiden, siger Thilde Christensen, der starter som elev i svinestalden efter nytår. Men Thilde Christensen er et særsyn i landets grisestier. Der mangler nemlig unge i svineproduktionen, fortæller Anders Martin Klövker, der er områdedirektør i Erhvervspolitik hos Landbrug & Fødevarer. - Vi har de senere år set en vigende interesse for at gå på landbrugsskole og i særdeleshed at vælge husdyrlinjen, siger Anders Martin Klöcker. Den udvikling mærker de tydeligt på Dalum Landbrugsskole. Det fortæller formanden for skolens uddannelsesudvalg Dorthe Himmelstrup, der selv er svineproducent. - I lang tid gik kurven ikke så stejlt nedad. Men det gør den nu, siger Dorthe Himmelstrup. Thilde Christensen erkender da også, at hun ikke drømte om at komme ud i svinestalden, da hun startede på landbrugsskolen. - Du hører meget om, at det lugter, og grisene lever under dårlige forhold, siger Thilde Christensen om forhåndsindtrykket af svineindustrien. - Men det ændrede sig, efter jeg havde været ude og arbejde med dem i de to dage, siger Thilde Christensen. På Dalum Landbrugsskole har de nemlig som noget helt nyt indført et grisekorps. Eleverne skal ud to dage hos en svineproducent i korpset som en del af deres grundforløb. Her skal de prøve kræfter med en tilværelse fyldt med foder, sygestier og smågrise. Og noget tyder på, at det har gjort en forskel. Inden praktikken havde fem ud af 40 elever på skolens seneste hold tilkendegivet, at de ville gå efter et speciale som svineproducent. Men efter to dage ude ved en svineproducent har 15 ud af 40 elever valgt at gå efter et liv i grisestaldene. Ifølge Kasper Hansen, praktikansvarlig på Dalum Landbrugsskole, var der en del skepsis blandt eleverne i starten. Men det er et vigtigt tiltag, mener han. - Det er helt okay at vælge svinelandbruget fra. Men eleverne skal gøre det på et oplyst grundlag, siger Kasper Hansen. Selvom landmændene kan få udenlandsk arbejdskraft til at gøre arbejdet i svinestaldene, er det alligevel vigtigt, at der uddannes danske svineproducenter, mener Kasper Hansen. - Den knowhow, og det vi ved og kan her i Danmark, skal vi holde fast i. Det er dét, vi er kendt for worldwide, siger Kasper Hansen. Det er i Mikkel Grubbes stalde, Thilde Christensen skal prøve kræfter med svineproduktion efter nytår. Han tror, at svineproducenterne ikke har været gode nok til at vise, hvad de kan. - Vi har været for dårlige til at fortælle, hvilket produkt vi laver, siger Mikkel Grubbe. Derfor er han meget glad for, at eleverne fra Dalum Landbrugsskole kommer forbi hans stalde. - Jeg synes, det er helt fantastisk, at vi på to dage kan tænde et ungt menneske som Thilde. Jeg glæder mig til at give alt det, jeg ved om det her fag videre, siger Mikkel Grubbe.", "annotations": [{"label": 2, "user": 1}], "meta": {}, "annotation_approver": null}
{"id": 73, "text": "Josephine Bondtofte har hele sit liv kæmpet med at kunne overskue sin hverdag. Om det var skolegang eller samvær med vennerne, hun skulle have til at fungere, så endte det ofte i konflikter. - Det sociale samspil var et problem. Jeg blev tit misforstået og stod i frustration og kunne finde på at blive sur. Langt op i voksenlivet har hun haft problemer med at få hverdagen til at hænge sammen. - I skolen var der ikke noget, der hang fast, og jeg blev smidt ud af uddannelser og blev smidt ud af produktionsskole. Det var et problem at fokusere og møde op, fortæller hun. Som 22-årig blev hun diagnosticeret med adhd, men først for to år siden fik hun hjælp til at leve med sin opmærksomhedsforstyrrelse. Hun fik nemlig et kursus i at forstå sin diagnose hos Center for Specialundervisning for Voksne i Odense. Det kursus står Jeanette Månsson for. Hun mener, at det ofte er svært at få hjælp, når adhd-diagnosen først er blevet tildelt efter du er blevet voksen. - Tidligere troede man, at det var en diagnose, som man fandt hos børn, og så forsvandt det lige så stille i voksenårene. Men sådan er det ikke, siger Jeanette Månsson. På kurset lærer de voksne med adhd at håndtere de problemer, der ofte opstår, men som de ikke er blevet gjort opmærksom på tidligere i deres liv. - Det kan være manglende impulskontrol, manglende koncentration og opmærksomhed, dårlig hukommelse, at man ikke kan skabe struktur eller planlægge. De problemer fører tit til konflikter for dem, siger Jeanette Månsson. På kurset forsøger hun at lære deltagerne at tænke over, hvorfor de handler, som de gør. - Vi gør dem bevidste om, at de ofte bliver fanget i nogle automatiske tanker, som ikke er tilstrækkelige, fortæller hun. - Når man har en løsning, skal man nå at kigge på, hvad der er en god ting ved løsningen, og hvad der er dårlige ting, inden vi kan vide, om en løsning på et problem er god, fortæller Jeanette Månsson. Den måde at tænke på har gavnet Josephine Bondtofte. - Jeg blev tit styret af mine egne opfattelser og mine egne følelser og måske ikke så meget af, hvad der egentlig skete, og hvad der er det egentlige problem var, fortæller hun. Men hun føler sig meget bedre rustet til at komme igennem hverdagen, efter hun har været på kursus i sin diagnose. - Før var jeg ofte i min egen boble. Jeg tænkte, at alle tænkte ligesom mig, og det gør de jo ikke. Nu tænker jeg: \"Det her er en anden person. Jeg ved ikke, hvad der er sket før, og jeg ved ikke, om det gavner, at jeg siger noget\", siger Josephine Bondtofte. Kurset har også lært Josephine Bondtofte at organisere sin hverdag, så hun har overskud til at tage bedre beslutninger. Hun bruger apps og tavler til at give hende et overblik over sine planer. - Hvis der dukker uforudsigelige ting op, så kan jeg håndtere det nu. Hvis der kom en kammerat forbi, eller en fødselsdag flyttede dato, så kunne jeg før blive sur og sige: \"Det kan jeg ikke\", selvom jeg egentlig gerne ville. Men min krop kunne ikke, siger hun. Josephine Bondtofte er ikke alene med de gode oplevelser, fortæller Jeanette Månsson. Målinger af deltagernes oplevelser efter kurserne tyder på personlige forbedringer. - De viser, at der er markante forbedringer af deres adhd -symptomer og deres livskvalitet, fortæller hun. Projektet er derfor blevet udvalgt som et ud af fem sociale projekter, der efter at have været en succes i enkelte kommuner nu skal udbredes til en større dele af landet. - Vi har nogle huller i vores velfærdssystem, og derfor bruger vi nogle penge på nogle af de her grupper, som risikerer at ende som socialt udsatte, fordi de ikke får hjælp til at mestre deres hverdag, siger indenrigsminister Astrid Krag om bevillingen. Kurset har hidtil været udbudt af af Odense, Lolland og Allerød Kommuner, men med den nye støtte er det meningen, at det skal udbredes til 10 til 18 kommuner. Det glæder Jeanette Månsson, at undervisningen kan blive tilgængelig for flere mennesker. - Vi får mange henvendelser fra folk, der gerne vil have hjælp, men som ikke kan få det i deres hjemkommuner. Så det giver rigtig god mening at brede det her ud, siger Jeanette Månsson fra Center for Specialundervisning for Voksne. Hun er sikker på, at kurserne giver deltagerne helt nye muligheder. - De kan gøre ting, som de tidligere ikke har kunnet lykkes med, som for eksempel at færdiggøre en uddannelse, siger hun. Det er blandt andet tilfældet for Josephine Bondtofte. Hun læser i dag til pædagog, og hverdagen på studiet lykkes ifølge hende selv i høj grad, fordi hun har været på kursus. - Det har givet mig alt, for at jeg kunne have en almindelig hverdag. Jeg kan overskue alt. Møder og studier. Jeg kan være sammen med andre mennesker i længere tid ad gangen, fortæller Josephine Bondtofte.", "annotations": [{"label": 2, "user": 1}], "meta": {}, "annotation_approver": null}
{"id": 74, "text": "Uffe Bjerregård vågner op i hospitalssengen til stille musik. Idet han åbner øjnene, ser han dyr og skov omkring sig som det allerførste. Uffe Bjerregård deltager i et forsøg på Odense Universitetshospital, der skal gøre oplevelsen af at vågne efter en operation mindre stressende. Det sker med de idylliske naturvideoer, der afspilles, mens Uffe Bjerregård vågner op af narkosen efter sin knæoperation. - Det er jo fornemt. Musikken er god, og billederne er dejlige at se på, fortæller han. Projektet er baseret på erfaringer i psykiatrien og på plejehjem, hvor billeder og musik er blevet brugt til at berolige borgere. Videoerne har også tidligere været brugt på børneafdelinger. Og nu skal det altså testes, om det har en målbar gavnlig effekt efter operationer. - Vi forsøger at give patienterne en roligere oplevelse af at vågne op på et hospital, hvor der ellers normalt er mange fremmede lyde og maskiner, fortæller Britt Darley, der er afdelingssygeplejerske på opvågningsafdelingen på Odense Universitetshospital. Skærmene og højtalerne blev sat op i august ved seks sengepladser, og i forsøgsperioden registrerer sygeplejerskerne, hvordan opvågningerne forløber. Resultaterne skal blandt andre vurderes af Dorthe Hasfeldt-Hansen, der er post. doc. og klinisk sygeplejeforsker. - Vi ser dels på patienternes egen oplevelse af at kigge på skærmene, og så kigger vi på, om sygeplejerskerne kan mærke en effekt på arbejdsmiljøet, siger Dorthe Hasfeldt-Hansen. Det er endnu for tidligt at sige, hvilken effekt musik og billeder har. De foreløbige resultater har dog ifølge Odense Universitetshospital været lovende. Indtil videre er 224 patienter vågnet op til naturvideoer og klavermusik, og af dem svarer 217, at det var \"behageligt og afslappende\". - Mange af patienterne fortæller os, at det er en god oplevelse. De får noget andet at tænke på, siger sygeplejerske Britt Darley. Hun fortæller, at sygeplejerskerne på afdelingen har oplevet, at patienterne er nemmere at tale med, når de har fået lov til at vågne op til den afslappende musik. Det sker ellers af og til, at nogle patienter på afdelingen er aggressive over for personalet i forbindelse med opvågning. - Det indikerer, at det virker, men vi skal jo have flere patienter igennem, før vi kan sige med sikkerhed, at det virker, siger klinisk sygeplejeforsker Dorthe Hasfeldt-Hansen. Hvis personalets første fornemmelser viser sig at holde stik, når forsøgsperioden evalueres, får skærmene formentlig lov til at blive på opvågningsstuerne, og Dorthe Hasfeldt-Hansen håber, at hun kan få lov til at teste, om den rolige opvågning kan have flere gavnlige effekter. - Man kunne godt registrere smerteoplevelsen, for vi ved faktisk fra tidligere forskning, at videoer og lyd kan påvirke folks smerteniveau, siger hun. Når Odense Universitetshospital rykker over på det nye supersygehus i Odense, der efter planen står færdigt i 2022, ser Dorthe Hasfeldt-Hansen muligheder for at benytte videoerne i endnu højere grad. - På de nye operationsstuer, er der faktisk skærme, så det kunne være en mulighed at vise naturfilm, så patienterne kan falde i søvn til det samme, som de vågner op til, siger hun. Projektet med de seks skærme på opvågningsafsnittet i Odense skal evalueres endeligt til marts 2020, og står det til knæopererede Uffe Bjerregård, kan sygehuset godt fortsætte med ordningen fremover. - Det her er bare dejligere at vågne op til. Hvis der ikke er personale i nærheden, så kan man bare ligge og kigge på billederne, siger han.", "annotations": [{"label": 1, "user": 1}], "meta": {}, "annotation_approver": null}
{"id": 75, "text": "Det havde taget flere dage at planlægge. Hvordan skulle man ellers kunne sende dét signal? Man var nødt til at gøre noget, der både kunne vise ens evner og samtidig gøre det klart, at man ikke fandt sig i noget. Man ville tage hævn, og nu var alt klart. Midt om natten begyndte de at sætte de 200 kilo sprængstof fast på Nordeuropas højeste tårn. Få timer efter var tårnet fortid. Dette er historien om, hvordan tyske nazister klokken 06.20 den 14. december 1944 sprængte Odinstårnet i Odense i luften. Men inden vi kommer dertil, skal vi lige tilbage til begyndelsen. For hvorfor stod der et 177 meter højt tårn i Odense? Det var faktisk lidt af en tilfældighed, at tårnet overhovedet blev bygget. Det var sådan set aldrig meningen. Men da man var i gang at bygge Den Gamle Lillebæltsbro, havde man alt for meget materiale til overs. Dengang var tendensen, at man ville bygge stort, men uden at noget skulle gå til spilde. Derfor fandt en ingeniør på, at man skulle bruge de 300 tons overskudsjern til at bygge et tårn. Først var det tanken, at tårnet skulle stå tæt på Lillebælt, men idémanden havde et stort og pengestærkt netværk med bosted i Odense. De ville have, at tårnet skulle kunne ses, forklarer Andreas Skov, der er arkivar på Stadsarkivet i Odense. - Da man først havde valgt Odense, valgte man selvfølgelig det højeste punkt i byen, og det er Bolbro Bakke. Det tog omkring et år at bygge det 177 meter høje tårn. Men det var ikke kun i dansk, fynsk og odenseansk målestok, at der var tale om et højt tårn, forklarer Andreas Skov. - Da det blev bygget, var det Nordeuropas højeste. Det er kun Eiffeltårnet, der overgår det. På Kristi himmelfartsdag i 1935 kunne de første gæster komme ind i tårnet. Her blev de mødt af et spektakulært syn. På det første plateau - 76 meter oppe - åbnede elevatoren døren til en en stjerneformet restaurant med plads til 250 spisende gæster. Havde man mod på mere, kunne man tage en drink i 'Konkylie-baren', der i 140 meters højde snoede sig som en vindeltrappe mod toppen. Det odenseanske tårn blev hurtigt en turistmagnet, og folk fra hele landet var hurtige til at tage det til sig. Det afspejles blandt andet i årlige besøgstal på op mod 250.000 gæster. På den måde fik det prentet sig ind i Odenses dna. - Odense blev hurtigt forbundet med tårnet, og det var vitterligt byens vartegn, fortæller Andreas Skov. Men selvom tårnet var højt, blev besøgstallene ikke ved med at rage op i himlen. Anden Verdenskrig gjorde, at det var noget mere vanskeligt at aflægge det et visit. Det gjorde dog ikke tyskernes interesse for Odinstårnet mindre. Tværtimod. De så det som et oplagt mål. Derfor overvejede de først, om det kunne bruges som en lyttepost. Men på grund af højden var der så meget vind, at det larmede for meget. I slutningen af 1944 fandt de løsningen. De ville gengælde modstandsbevægelsens aktioner. - Fra tysk hold besluttede man sig for, at der skulle laves en aktion mod enten Odinstårnet eller en glasfabrik inde midt i Odense, og dér valgte man tårnet, forklarer arkivaren. Derfor satte de den tyske terrorafdeling Petergruppen til at udføre aktionen. - Det var absolut den mest komplicerede opgave af alle de sprængninger og drab, Petergruppen lavede i Danmark, siger Andreas Skov. Men det her skulle ikke bare være en sprængning. Den skulle være pæn, så gruppen kunne vise, hvor god den var til sit 'arbejde'. - Med en pæn sprængning mente man, at det ikke bare skulle sprænges, så det fløj over flere hundrede meter. Nej, det skulle styrte ned på en pæn måde, fortæller Andreas Skov. For at få tårnet til at falde sammen som en harmonika, skulle der bruges sprængstof. Masser af sprængstof. Over to dage sad Petergruppen og syede 200 kilo plastisk sprængstof ind i stofposer, som skulle placeres rundt omkring på tårnet. Midt om natten den 14. december gik aktionen i gang. Tre personer kravlede rundt på tårnet og placerede sprængstoffet, mens et hold stod nede på jorden og sørgede for at få det hejst op i tårnet. - Efter flere timer blev man færdig og tændte lunten. Den havde en lang tændingstid, så de kunne nå at komme væk, fortæller Andreas Skov. To kilometer væk på Husmandsskolen i Odense, der under besættelsen fungerede som Gestapos hovedkvarter i Odense, stod lederne og kiggede med. De kunne lide, hvad de så. Sprængningen gik fuldstændig som planlagt. De 300 tons jern foldede sig sammen, som når man giver slip på en spændt elastik. - Vi ved fra telefonsamtaler et par timer senere, at der herskede en betydelig stolthed og eufori over, at man havde leveret en så flot sprængning. I tysk sammenhæng var det et sprængnings-mesterværk, forklarer Andreas Skov. Selvom det nu er 75 år siden, at Odinstårnet blev fjernet fra landkortet, er det bestemt ikke glemt. I Odense er der nemlig en forening, der kæmper for, at Odinstårnet skal genopstå. - Vores vedtægter siger, at vi skal holde tanken ved lige. Det vil sige, at vi skal oplyse om Odinstårnet, og så arbejder vi på, at der skal bygges et nyt tårn, siger Leif Rasmussen, der er formand for foreningen Odinstårnet. Drømmen er helt klar: Der skal komme et nyt Odinstårn til den fynske hovedstad. Men det er dog ikke tanken, at det skal være en 1:1-kopi af det gamle tårn. - Det skal være noget mere moderne, hvor man kan blande beboelse, forretninger og andet, der kan tiltrække turister. Det kunne eksempelvis være et udkigstårn, fortæller formanden, som ikke er i tvivl om, hvorfor foreningens arbejde er vigtigt. - Odense skal stadig være på landkortet. Vi er midt i Danmark, og et højt tårn her i byen vil give et spektakulært syn, fordi der er vand hele vejen rundt om øen. Der er endnu ingen konkrete planer, men kommer den rette mulighed, er foreningen klar til at slå til. Den har nemlig forberedt sig ved at registrere flere navne med tilknytning til Odinstårnet. - Vi har beskyttet navnet. Men vi har også lavet et nyt navn, 'Odin Tower'. Det er lidt mere moderne, hvis der kommer nogle internationale investorer, siger formanden.", "annotations": [{"label": 2, "user": 1}], "meta": {}, "annotation_approver": null}
{"id": 76, "text": "Normalt må du ikke have en beholder større end 100 milliliter væske med i håndbagagen, når du skal ud at flyve. Men nu ændrer flere danske lufthavne på reglerne. - Grænsen for, hvor meget håndsprit man må have med, har vi simpelthen fjernet midlertidigt, fortæller sikkerhedschef i Aalborg Lufthavn Søren Bjerg. Samme regelændring har man indført i Billund Lufthavn, og det betyder, at du faktisk må have helt op til to liter håndsprit med, hvis du rejser fra en af de to lufthavne. I Københavns Lufthavn opererer man med en grænse på en halv liter håndsprit i håndbagagen. Det sker for at imødekomme de passagerer, som gerne vil have ekstra håndsprit med på rejsen af frygt for at blive smittet med coronavirus. I Aalborg Lufthavn forventer man langt fra, at passagererne vil udnytte grænsen fuldt ud, men man har set eksempler på passagerer, der ønsker at medbringe beholdere, der måske er 50 milliliter større. Og det skal de have lov til, siger Søren Bjerg: - Vi vil ikke som lufthavn stå og skulle konfiskere folks håndsprit og derved også fjerne hygiejne og forbehold for coronavirus hos passagerne. Søren Bjerg fortæller, at man har clearet reglerne med myndighederne, og at lufthavnen også gør det, fordi det ligger i forlængelse af Sundhedsstyrelsens råd om at vaske hænder og eventuelt bruge hånddesinfektion, når man skal ud at rejse. Også i Billund Lufthavn kommer regelændringen, efter at man har talt med de relevante myndigheder. - Vi har været i dialog med Trafikstyrelsen, som er myndighed på security-området, og vi har besluttet at sidestille håndsprit med personlig medicin. Man skal dog forvente, at det tager lidt ekstra tid i security, for vi skal selvfølgelig sikre os, at det er håndsprit, der er i beholderen, siger Jan Hessellund, der er direktør i Billund Lufthavn. Sikkerhedschefen i Aalborg Lufthavn Søren Bjerg understreger, at man ikke går på kompromis med sikkerheden ved at tillade større mængder håndsprit. Når man fremover skal gennem sikkerhedskontrollen og har håndsprit i en beholder på mere end 100 milliliter, vil man blive bedt om at placere beholderen i en bakke for sig, når den skal screenes. - Alt vores udstyr i vores sikkerhedskontrol er lavet sådan, at vi kan screene for sprængstoffer, hvis det er det, man prøver at komme igennem med i stedet for eksempelvis håndsprit. Vi kan tydeligt se, om det er håndsprit, man har med. De nye regler omkring håndsprit vil blive ophævet igen, når der på et tidspunkt ikke længere er smittefare. - Så går vi tilbage til de regelsæt, vi havde før, siger Søren Bjerg.", "annotations": [{"label": 2, "user": 1}], "meta": {}, "annotation_approver": null}
{"id": 77, "text": "Det var ikke alle, der reagerede lige positivt, da de hørte, at lastbilchauffør Ole Breumlund fra Gjøl i Nordjylland i denne uge skulle en tur til Italien. Det kan da også umiddelbart virke både unødvendigt og uforsigtigt. Men det er det ikke. Der er ingen fare forbundet med at fragte fødevarer og pakker fra for eksempel Italien til Danmark, hvis man samtidig tager sine forbehold og undgår tæt kontakt med andre på vejen. Samtidig er det vigtigt at holde hjulene i gang, påpeger Ole Breumlund. Mens det meste af Danmark er lukket ned for at undgå, at smitte med coronavirus spreder sig, er det nemlig vigtigt, at ikke bare læger og sygeplejersker står til rådighed. Også mekanikere, lastbilchauffører, folk der arbejder på vandværker eller udfører andre lignende funktioner, er vigtige, hvis man skal holde landet kørende og vil have luft i dækkene, varer på hylderne og en stabil vandforsyning, siger han. - Det handler om, at de, der kan tage ansvar, tager ansvar, kommer det fra Ole Breumlund. Før han tog afsted, har han været i tæt kontakt med sin speditør, sin vognmand og agent i Italien om forholdene på turen, og undervejs har han taget alle de forholdsregler, han kan. Han har sprit, handsker og også maske med på turen, men vigtigst af alt har han sørget for at holde afstand til alle. Når der skal kvitteres for leveringer, går papiret ikke fra hånd til hånd, men bliver efterladt så modparten kan skrive under for sig selv. Når Ole Breumlund på sin tur har været forbi byer som Parma, Milano og Firenze har han også oplevet, hvordan der gradvist er blevet skruet endnu højere op for sikkerheden. For eksempel er der sat barrierer op mellem ham og medarbejderne på lagrene, selvom han ikke i forvejen har kontakt til dem. Siden Ole Breumlund kom til Italien i onsdags, har folk dog generelt været meget forsigtige. I et supermarked, som han besøgte, var der næsten ingen kunder. Folk holdt desuden så god afstand til hinanden, at der kun var en kunde ved hver reol med varer ad gangen. - Hvis man ville hen til en reol, blev man stående, indtil den person, der stod der, var helt væk. Med oplevelserne fra Italien i baghovedet er han selv ekstra påpasselig. Efter ankomst til Padborg ville han i morges spise morgenmad på en rasteplads. Men da der samtidig kom to turistbusser med danskere sydfra, der stod tæt i kø, lod han være. - Jeg gik ind, og så gik jeg lige ud igen. Der var ikke noget sikkerhed i det, siger han. I aften går turen videre mod Stavanger i Norge, inden Ole Breumlund vender hjem igen. Eller, det vil sige, ikke helt. Da flere af hans familiemedlemmer har svækket helbred, har han fået lov at låne et sommerhus af nogle gode venner, hvor han sætter sig selv i karantæne for at være på den sikre side. Han er dog klar til at tage af sted igen, hvis han bliver bedt om det. - Alle funktioner i samfundet skal blive ved med at køre. Mit budskab er bare, at man tænker over, hvad man selv gør, og at man beskytter hinanden, siger han.", "annotations": [{"label": 2, "user": 1}], "meta": {}, "annotation_approver": null}
{"id": 78, "text": "Hvis dit barn har ulovligt fravær i skolen, vil det nogle steder betyde, at din børnecheck bliver inddraget. Men andre steder behøver du ikke frygte at blive ramt på pengepungen endnu. Der er nemlig meget stor forskel på, hvordan kommunerne tolker reglerne om træk i børnepengene ved ulovligt fravær. Mens nogle få allerede er i gang, skal andre først til at begynde at håndhæve loven. Det viser en rundspørge til landets kommuner, som DR har lavet, og som 67 kommuner har svaret på. Hvis dit barn har 15 procents ulovligt fravær i løbet af et kvartal, har kommunerne siden august haft mulighed for at trække dig i børnepenge. Det har to kommuner indtil videre valgt at gøre - Aarhus og Næstved. I Næstved har 22 forældre fået besked om, at de må vinke farvel til børnepengene i næste kvartal. Nu vil kommunen se, om den 'straf' er vejen frem, fortæller centerchef i Dagtilbud og Skole Lars Nedergaard. - Der er nogen, det ikke virker på, fordi der skal andre ting til. De næste kvartaler vil vise, om det er en fast gruppe, eller om niveauet falder eller stiger. Det sidste vil dog overraske mig. Reglerne er, at hvis eleven har mere end 15 procents ulovligt fravær, skal skolelederen fortælle det til kommunen. Herefter er det kommunens beslutning, om der skal trækkes børnepenge eller ej. I Næstved Kommune vil de ikke svare specifikt på, hvad årsagen til elevernes fravær er, men de peger på, at en forlænget sommerferie kan være en årsag hos nogle. 42 ud af de 67 kommuner, der har svaret på DR Nyheders rundspørge, har ikke modtaget nogen indberetninger fra skolerne. I flere tilfælde skyldes det, at man slet ikke er gået i gang med at håndhæve reglerne. Det er blandt andet tilfældet i Odense Kommune. Her forklarer pædagogisk chef Michael Plauborg, at de ikke kan begynde at indberette, før it-systemerne er klar. Hvilket de først er midt i december, forklarer han. - Hvis jeg skal vælge mellem at måle på, om det er vigtigst at få indberetninger, eller at vi er ethundrede procent sikre på, at der er helt styr på data og processen omkring at inddrage forældrene, så vælger jeg det sidste. Den strategi er der mange kommuner rundt om i landet, der har valgt at følge. Bekendtgørelsen for, hvordan kommunerne skal føre den nye lovgivning ud i livet, kom nemlig først i slutningen af oktober. Derfor mener Peter Panulla Toft, der er kontorchef for Børn, Unge og Folkeskole i Kommunernes Landsforening, ikke, at kommunerne har haft en reel chance for at blive klar. - Vi ville have foretrukket, at loven først trådte i kraft fra næste skoleår og ikke i august, siger han. Men i Esbjerg læser de ikke lovgivningen sådan, fortæller Jørn Henriksen, direktør for Børn og Kulturforvaltningen. - Der står i bekendtgørelsen, at den træder i kraft den 1. januar 2020. Hvis vi har overset, at det er fra august og ikke januar, så har vi misforstået det. Børne- og undervisningsminister Pernille Rosenkrantz-Theil (S) er ikke tilfreds med, at det ikke er alle kommuner, der er i gang. Dog erkender hun, at der kunne have været bedre kommunikation omkring bekendtgørelsen. - Når vi laver en lovgivning, så er det meningen, den skal overholdes. Vi vil selvfølgelig kigge ind i, hvad der er uklart. Jeg tror ikke, kommunerne gør det af ond vilje, siger hun. Når det kommer til, om det havde været bedre at vente med at indføre loven, er ministeren uenig med Kommunernes Landsforening. - Vi skal huske på, at det er børn, der har problemer, som ikke bliver hjulpet og fanget i tide. Det kan godt være, at vi ikke kommer i mål i år, men vi har hjulpet nogle ved at indføre det, siger hun. Loven blev indført som del af en , hvor man ville gøre op med, at børn blev sendt på opdragelsesture til særligt muslimske lande. Men rundspørgen viser, at 9 ud af de 27 kommuner, der har modtaget indberetninger, ikke har ghettoer i kommunen. Et af de steder er på Langeland, hvor der er kommet fem indberetninger. Her tror Lone Bjerregaard ikke, at nogen vil få frataget deres børnecheck. Loven rammer simpelthen ved siden af, mener hun. - Det handler om meget store familiære udfordringer. Hos os rammer den ikke den gruppe, loven var tiltænkt. Her rammer den udsatte børn. Selvom loven kom som en del af et ghettoudspil, mener Pernille Rosenkrantz-Theil, at den rammer de rigtige. - Hensigten er at opdage dem, der har det skidt. Der er masser af børn, der har det skidt, som ikke bor i en ghetto, forklarer hun.", "annotations": [{"label": 2, "user": 1}], "meta": {}, "annotation_approver": null}
{"id": 79, "text": "De kommende to uger skal folk blive hjemme fra skole og fra arbejde i det omfang, det er muligt, i et forsøg på at begrænse smitte med coronavirus. Sådan lød beskeden fra statsminister Mette Frederiksen onsdag aften. I Hjallerup har 15-årige Magnus og hans mor Helle Stougård længe taget deres forholdsregler. Magnus er syg af leukæmi, og på grund af behandling med kemoterapi er hans immunforsvar ikke lige så modstandsdygtigt som andres. Før udbruddet af coronavirus i Danmark gik han i skole to til tre timer om dagen. - Men for 14 dage siden tog vi beslutningen om, at han hellere måtte blive hjemme, fortæller Helle Stougård. Hun er dog ked af, at ikke alle har taget udbruddet lige alvorligt fra starten, og at man for eksempel stadig ser folk samles i større antal. - Når man har et barn, der er sygt, så bliver man bange og bekymret, og man tænker over, hvad der ville ske, hvis Magnus blev smittet, siger hun. Helle Stougårds bekymring går særligt på, hvad der vil ske i det tilfælde, at mange andre bliver syge på samme tid. - Vil man så stå ved respiratoren og sige 'elle-belle'? spørger hun. Magnus får i øjeblikket behandling på hospitalet en gang om ugen. Derudover forsøger familien at begrænse ture ud af huset. Helle Stougård planlægger indkøb midt på dagen, hvor der ikke er så mange mennesker i butikkerne, og forsøger at handle så meget som muligt på én gang, så hun ikke behøver at komme afsted så tit. - Det synes jeg, vi burde gøre alle sammen, for det kunne sagtens lade sig gøre, siger hun. - Der er jo mange her i Danmark, der har nedsat immunforsvar. Det kan ikke hjælpe noget, at vi står i kø med ti andre mennesker nede i netto. For Magnus handler det bare om at tage den med ro og blive hjemme, så længe det er nødvendigt. Han vil koncentrere sig om at følge med i skolen med de opgaver, han og hans klassekammerater får udleveret online, så han ikke kommer bagud. - Skolen er jeg overhovedet ikke bekymret for, siger han. Han kan dog heller ikke lade være med tænke på, hvordan situationen kan udvikle sig, hvis smitten i de her dage får lov at sprede sig. - Man skal passe på. Der er ingen grund til at overfylde sygehuse og risikere, at alle respiratorer kommer i brug, siger han. I skrivende stund er 864 personer registreret med coronavirus i Danmark. Styrelsen for Patientsikkerhed forventer dog, at tallet reelt er noget højere.", "annotations": [{"label": 1, "user": 1}], "meta": {}, "annotation_approver": null}
{"id": 80, "text": "Dankortet blev svunget lystigt for 31-årige Sara Troelsdatter fra Odense. Nye tasker, nye sko og cafebesøg med veninderne. En fed hverdag. Men en hverdag, hvor hun levede over evne. - Jeg sov ikke godt om natten. Jeg tænkte på, hvordan jeg skulle betale den næste regning, siger Sara Troelsdatter. For Sara Troelsdatter endte den fede hverdag, da de røde tal på kontoen tikkede ned på et minus på 120.000 kroner. En gæld, der truede med at slå bunden ud at Saras liv. - Jeg kunne ikke blive ved med at trække over. Jeg havde ingen penge til at betale næste måneds husleje og ville stå uden tag over hovedet, siger Sara Troelsdatter. Sara Troelsdatter er ikke den eneste med dårlig samvittighed over gæld og dårlig økonomi. Landets frivillige gældsrådgivere oplever en stor stigning af folk, der ønsker et rådgivningsforløb. Lone Buchardt, der er leder af forbrugerrådet Tænks gældsrådgivningsprojekt, bekræfter tendensen. - Vi oplever en helt ekstrem stor efterspørgsel, siger Lone Buchardt. Og det er der især én årsag til. - Gældsstyrelsen er nemlig begyndt at inddrive. Og det kan vi virkelig mærke, siger Lone Buchardt. Også KFUMs Social Arbejde oplever, at mange opsøger dem for at komme ud af gældsspiralen. - Alle vores rådgivninger oplever 10 til 15 procent flere borgere, der søger om hjælp, siger projektleder June Crondahl. Når gældsplagede danskere opsøger de frivillige gældsrådgivere, så kan de ende foran 26-årige Patrick Jensen, der hjælper dem med at samle gældsbrikkerne. Til daglig er han jurist hos Konkurrence- og Forbrugerstyrelsen. Og så er han frivillig gældsrådgiver hos Forbrugerrådet Tænk. - Dem, der kommer her, har brug for et overblik og et start- og et slutresultat, siger Patrick Jensen. Alle slags mennesker ender i stolen på Patrick Jensens kontor. Unge med store bunker af kviklån. Ældre med en kostbar skilsmisse eller lang tids sygdom. Årsagerne er mange, men fælles for dem, er skammen over gælden. - Folk er rigtig trykkede. Man skal lige tale lidt med dem for at åbne dem op. De er pinlige over gælden, siger Patrick Jensen. Når de har åbnet op, tegnes en plan på Patrick Jensens bord. Hvor de skal starte, hvilken gæld skal betales først og hvor længe kommer det til at tage. Men planen er ikke en kur, understreger han. - Nogle har ret høje forventninger. De håber at de kan få nedsat eller slettet gælden, eller at vi kan sammenlægge deres lån for dem. Det kan vi ikke, siger Patrick Jensen. - Det er jo kun rådgivning, og noget af det er også hjælp til selvhjælp, siger Patrick Jensen. At flere får råd af frivillige som Patrick Jensen er et godt tegn, mener både Lone Buchardt fra Tænk og June Crondahl fra KFUMs Sociale Arbejde. Men faktisk kunne endnu flere få gavn af de frivillige gældsrådgivere. For på grund af stigningerne har organisationerne ganske enkelt ikke frivillige nok. - Det er problematisk, for den frivillige rådgivning kan du ikke bare opskalere, siger June Crondahl. Også Lone Buchardt kan nikke genkendende til problemet. - Det er rigtig dejligt, at de kommer ind. Men det er et problem, at vi mangler frivillige til at hjælpe dem, siger Lone Buchardt. Den stigende efterspørgsel har fået et flertal på Christiansborg til at åbne for pengepungen. Tidligere fik de frivillige rådgivninger 10 millioner kroner om året fra Satspuljen. Men Satspuljen forsvinder efter nytår. I stedet får de fremover 55 millioner fra en reservepulje over en fire-årig periode, hvilket svarer til lidt under 4 millioner kroner mere om året. - Jeg synes, udviklingen er dybt bekymrende. Derfor er jeg glad for, at gældsrådgiverne har fået et økonomisk løft, siger Social- og Indenrigsminister Astrid Krag (S). De Konservatives socialordfører Brigitte Klintskov Jerkel mener, at hvis ikke der blev tilført flere penge til rådgiverne, så kunne prisen blive højere i sidste ende. - Det er dyrt for både den enkelte og for samfundet, når man har så meget gæld. Derfor er det vigtigt for os at styrke gældsrådgivningen, siger Brigitte Klintskov Jerkel. Aftalen om flere midler til gældsrådgivning blev indgået af et bredt flertal i Folketinget. I dag sidder Sara Troelsdatter selv ved bordet som frivillige gældsrådgiver. Hendes kæreste fik åbnet op for problemet og sammen fik de lavet en plan. - Jeg troede, at det her havde andre bare styr på. Det var bare mig, der ikke havde styr på det, siger Sara Troelsdatter. Hun har et klart budskab til dem, der sidder og ikke tør række ud. - Du kan ikke klare det alene, siger Sara Troelsdatter.", "annotations": [{"label": 2, "user": 1}], "meta": {}, "annotation_approver": null}
{"id": 81, "text": "Fyns Politi har tirsdag indført visitationszone i Vollsmose. Det sker efter en anmeldelse af skud mandag aften 21.59. Politiet har undersøgt anmeldelsen i løbet af i dag, og de første undersøgelser bekræfter, at der har været afgivet skud i aftes i boligområdet Fyrreparken i Vollsmose. - Vi har været talstærkt til stede derude det seneste døgn, og det viser sig, at der har været en skudepisode, fortæller efterforskningsleder i Fyns Politi Jesper Weimar Pedersen. Visitationszonen indføres tirsdag klokken 14.00 og varer i fire uger frem til den 14. januar 2020. Politiet har kun fået en enkelt anmeldelse om skyderiet mandag aften, men undersøgelser i området har givet nogle fund, der underbygger, at der har været et skudopgør på åben gade i Vollsmose. Politiet hører dog stadig gerne fra flere, der har hørt skyderierne. Politiets efterforskningsleder fortæller, at der formentlig er tale om konflikter mellem to grupperinger bestående af personer, som i forvejen er politiet bekendt. - Vi ved, at det formentlig omhandler en konflikt med to grupperinger derude, og erfaringsmæssigt ved vi, at det måske vil blive gengældt. Derfor er det et vigtigt redskab at kunne undersøge de mennesker, som vi ved er en del af det her miljø, siger efterforskningsleder Jesper Weimar Pedersen. Han pointerer, at visitationszonen ikke er et område, beboerne skal være bange for at færdes i. - Det er vigtigt at understrege, at det er konfliktende parter, som ikke involverer uvedkommende i den her konflikt, siger Jesper Weimar Pedersen fra Fyns Politi. Der har været indført visitationszone i Vollsmose ad flere omgange tidligere. Senest var i september i år.", "annotations": [], "meta": {}, "annotation_approver": null}
{"id": 82, "text": "Lokalpolitikere i Odense vil nu have undersøgt, hvorfor byens koncerthus Odeon droppede et arrangement med en kinesisk dansetrup. Dansetruppen er forbudt i Kina, og det er skiftende forklaringer og modstridende oplysninger fra Odeon, der gør, at sagen nu skal undersøges nærmere. Odeon havde planlagt to optrædener med Shen Yun 2. og 3. april 2020, og aftalen var næsten på plads i midten af oktober, da den ifølge dansetruppen blev droppet i sidste øjeblik, før kontrakten skulle underskrives. Det fik dansetruppen, der tidligere er blevet forsøgt bremset af den kinesiske stat, til at anklage Odeon for selvcensur. - Alt kørte som smurt. Så gør vi opmærksom på, at det kinesiske kommunistparti generelt forsøger at genere Shen Yun. Efter vi fortæller det, sker der nogle ting, og cirka 20 timer senere fortæller de os, at de har dobbeltbooket, fortæller Benny Brix, der som talsmand for den Kina-kritiske danske forening Falun Dafa, forhandlede på vegne af dansetruppen. Odeon holdt fast i forklaringen om dobbeltbooking frem til onsdag i denne uge. Her udsendte koncertstedet en pressemeddelelse, hvor bestyrelsesformand Jens Belling forklarede, at aflysningen skyldes, at de fremover vil have færre kunstneriske arrangementer og flere konferencearrangementer. , der viser, at en medarbejder hos Odeon flere dage efter aflysningen tilbød en anden aktør at leje salen i Odeon, selvom de forinden havde fortalt Shen Yun, at salen allerede var booket til konference. De nye oplysninger giver anledning til kritik hos Reza Javid, der er byrådsmedlem for Enhedslisten. - Det sætter Odeon i et meget dårligt lys. Det bidrager ikke ligefrem til troværdigheden med de forklaringer, de kommer med, siger han. Allerede onsdag krævede Reza Javid, at der skal gennemføres en undersøgelse af forløbet. Det skal diskuteres på byrådsmødet onsdag den 11. december. De nye oplysninger om at Odeon har forsøgt at leje deres sal ud 3. april, efter de havde fortalt, at den var booket, bekræfter kun Reza Javid i sit krav. - Det viser tydeligt, hvor nødvendigt det er at få undersøgt den her sag. Der kommer hele tiden nye oplysninger og nye forklaringer. Det er absurd, siger Reza Javid. Shen Yun har tidligere været centrum for diskussioner om censur i Danmark. I 2016 kunne Politiken fortælle, at Musikhuset i Aarhus var blevet forsøgt presset til at aflyse en optræden fra selvsamme dansetrup, men showet blev gennemført alligevel. Det Kongelige Teater har også fået mails fra Kinas ambassade om ikke at lade Shen Yun optræde. Derfor mener Reza Javid, at det er vigtigt at undersøge, om der kan have været politiske årsager til at aflyse danseforestillingen. - Det kan handle om ytringsfrihed og lighedsprincipper, for erfaringer fra andre viser, at der kan være et pres, siger Reza Javid. Siden har SF, Konservative og Dansk Folkeparti meldt ud, at de gerne ser en undersøgelse igangsat, når punktet er på dagsordenen i Odense Byråd onsdag den 11. december, og fredag fortæller borgmester Peter Rahbæk Juel (S), at han også bakker op om at få undersøgt Odeons ageren i sagen. - Der har været skiftende forklaringer, og nu tror jeg, vi er der, hvor vi alle sammen har et behov for at sætte os ned, og få vendt hver en sten i den her sag, siger Peter Rahbæk Juel. Pernille Bendixen, der er stedfortrædende folketingsmedlem for Dansk Folkeparti, har desuden stillet spørgsmål til indenrigsministeren om sagen tidligere på ugen, og hun ser også på mailen, som TV2 Fyn fortæller om torsdag, med stor alvor. - Det bekræfter i hvert fald, at man har fortalt en historie, der ikke passer. Man har på godt dansk løjet. Og det er meget uheldigt, siger hun. Odeons bestyrelsesformand Jens Belling har ikke ønsket at udtale sig til DR Nyheder om sagen.", "annotations": [{"label": 2, "user": 1}], "meta": {}, "annotation_approver": null}
{"id": 83, "text": "Beboere i områder, der står til at blive ghettoområder, får måske en ekstra chance for at blive i deres boliger. DF vil nemlig træde på bremsen, så der ikke skal rives boliger ned med det samme i nye hårde ghettoområder. - Der er ting i den ghettoplan, der er blevet lavet, som vi bliver nødt til at se på. Nemlig om der kommer nogle uhensigtsmæssige konsekvenser for de områder, som man ikke kan karakterisere som helt hårde ghettoer, siger Dansk Folkepartis Peter Skaarup. Boligområder kæmper flere steder i landet en hård kamp for at undgå betegnelsen som hård ghetto. Den titel medfører nemlig et krav om at nedrive op mod 60 procent af boligerne i området. Derfor har Odense Kommune eksempelvis tilbudt kriminelle beboere penge for at flytte, og lavtlønnede er blevet nægtet adgang til boliger i områderne Solbakken og Korsløkken, der er i fare for at ende som hårde ghettoer. Det er blandt andet de vidtgående initiativer i Odense, der har fået Dansk Folkeparti til at overveje, om man skal kigge ghettoplanen igennem igen. - Vi synes bare, vi har set nogle ting, der er mærkværdige. At man betaler kriminelle for at flytte, det får det til at løbe koldt ned ad ryggen på Dansk Folkeparti, siger Peter Skaarup. Der er allerede byfornyelsesprojekter i gang i 15 områder som følge af ghettoplanen - de såkaldte hårde ghettoområder. De skal ifølge Peter Skaarup fortsætte som planlagt. Men nye områder, der kommer på den hårde ghettoliste, skal have lov til at vente med at gå i gang med lignende projekter. Socialdemokratiet vil gerne være med til at kigge på, om man skal give kommuner bedre tid før store nedrivningsplaner bliver sat i gang. - Hvis Dansk Folkeparti vil rejse det her i forligskredsen, så blokerer vi ikke for det. Det kan godt give mening at se på, om der er den effekt, som var tanken bag, siger Henrik Møller, der er boligordfører for Socialdemokratiet. Hos Venstre er boligordfører Heidi Banks udgangspunkt, at man overholder aftaler, der er indgået, men hun er villig til at lytte til Dansk Folkepartis forslag. Brian Dybro (SF) har som rådmand for beskæftigelses- og socialområdet i Odense Kommune blandt andet har været med til at udlove den flyttebonus til kriminelle, der skulle holde boligområdet Solbakken af ghettolisten. Han glæder sig over, at Dansk Folkepartis forslag kan gøre kampen for at få boligområder af ghettolisten mindre akut. - Det er et godt forslag. Vi har behov for at se, hvordan ghettopakken kommer til at virke, siger han. Som det ser ud nu, ville eksempelvis Solbakken i Odense skulle igennem store forandringer, hvis området stadig er på ghettolisten i 2020, fordi området så ville blive en hård ghetto. Det ville ifølge Brian Dybro være problematisk for Odense Kommune, når man ikke er færdig med planerne i Vollsmose endnu. - Det er et kæmpe projekt, og hvis vi samtidig skal til at gå i gang andre steder med nøjagtig samme plan, så ville vi have svært ved at håndtere det. Så jeg synes, det er meget fornuftigt at sætte det i bero, og se hvilke erfaringer der kommer fra Vollsmose, siger Brian Dybro. Rådmanden er tilfreds med, at Odense Kommune har været med til at sætte fokus på udfordringerne ved ghettoplanen. - Jeg er i hvert fald glad for, at vi har fået landspolitikerne råbt op, så man kan se, at der er nogle uhensigtsmæssigheder i hele ghettolovgivningen, siger Brian Dybro. Maria Nielsen bor i en af de boliger, det handler om. Som reglerne er nu, skal de i Korsløkken i Odense, hvor hun bor, i gang med nedrivninger fra 2021, hvis de stadig er på ghettolisten til den tid. Hun tager ikke hænderne over hovedet over den nye melding. - Man får én oplysning den ene dag og en anden den næste. Det er svært at forholde sig til, hvad man skal tro på, siger hun. Så udmeldingen fra Dansk Folkeparti vækker ifølge Maria Nielsen ikke stor opsigt i Korsløkken lige nu. - Jeg tror, at vi skal have nogle konkrete beviser på, hvad der kommer til at ske, så der ligesom er noget at forholde sig til, siger hun.", "annotations": [{"label": 1, "user": 1}], "meta": {}, "annotation_approver": null}
{"id": 84, "text": "Hvis du bor i Middelfart på Fyn, så er der en langt større risiko for, at dit hjem er blevet udsat for et indbrud i går - juleaften. På hele Fyn er der kommet 28 anmeldelser om indbrud den 24. december, og hermed er Fyn den politikreds med klart flest anmeldelser. Indbruddene er ikke jævnt fordelt over hele Fyn, fortæller vicepolitiinspektør Jesper Weimar Pedersen. - Vi må desværre konstatere, at vi haft en serie af indbrud i Middelfart i går. Vi er kommet op på 16. Når man ser på resten af Fyn, så er vi ikke så hårdt ramt - her ser det meget fornuftigt ud. Politiet har lavet de første analyser af indbruddene i Middelfart og mener, at de er begået af den samme gruppe af gerningsmænd. - Det ser ud til, at gerningsmændene skal findes i det østeuropæiske, kriminelle miljø. Det vurderer vi blandt andet, fordi indbruddene er begået sidst på eftermiddagen, og på grund af måden de har tiltvunget sig adgang til villaerne, siger vicepolitiinspektøren og fortsætter: - De har brækket vinduer og døre op med en skruetrækker og et koben, som har den samme størrelse og er af samme type, siger Jesper Weimar Pedersen og fortæller, at tyvene er gået efter penge og smykker. Politiet har også en række vidner, der har set en række mistænkelige personer omkring et hus klokken 18 i går. - Man retter henvendelse til dem, og så stikker de af over hækken til en naboejendom. De bliver samlet op af en hvid bil. Vidnerne fortæller, at de var østeuropæiske af udseende, siger vicepolitiinspektør Jesper Weimar Pedersen. Hvis man zoomer lidt ud, så er antallet af indbrud i Middelfart ikke dækkende for tallene landet over. Tallene viser, at der i alt har været 455 indbrud fra den 20. december til og med den 24. december. Det er på samme niveau som sidste år, hvor der var 464 indbrud i julens første dage. Det er dog endnu for tidligt at sige noget helt konkret om antallet af indbrud i julen, forklarer Youssef Lharraki, der er vagtchef ved Rigspolitiet. - Det skyldes, at flere familier stadig ikke er kommet hjem fra deres juleferie, så derfor er det lidt for tidligt at drage nogen konklusioner, siger han.", "annotations": [{"label": 2, "user": 1}], "meta": {}, "annotation_approver": null}
{"id": 85, "text": "Finn Andersen fra Nørresundby er rigtig ked af det. I sidste uge kom hans 77-årige kone på plejehjem, fordi hun er ramt af Alzheimers, og nu må han på grund af risikoen for coronasmitte ikke besøge hende. I fredags valgte Aalborg Kommune nemlig at indføre besøgsrestriktioner for at undgå smitte blandt beboerne på kommunens plejehjem. Det betyder, at kun meget alvorligt syge og døende kan få besøg. Finn Andersen fik derfor besked om, at han ikke må komme ind til sin Merry Kirsten på plejehjemmet Lollandshus. - Vi har været sammen siden, jeg var 15 år, så det er rigtig svært ikke at kunne komme ind og se hende, siger han med gråd i stemmen. Finn Andersen respekterer den politiske beslutning, men ville alligevel ønske, at der kunne laves en særlig regel for ægtefæller. - Så man for eksempel sprittede sine hænder af ved indgangen og så gik direkte ned til hendes lejlighed og ikke var i fællesrummene, siger han. Finn Andersen har forgæves forsøgt at skrive med sin hustru på Skype, men altså uden held. Til gengæld er det enkelte gange lykkedes at tale i telefon med hende. - Så kan jeg høre, at hun ikke kan forstå, at jeg ikke kommer, og at hun ikke rigtig forstår, hvad der sker. Jeg tror, hun føler sig forladt, og det gør ondt, siger Finn Andersen. Hos Aalborg Kommune holder direktør i ældreforvaltningen Jan Nielsen dog fast i, at det er det eneste rigtige at gøre. Også selvom han ved, at det er hårdt for både pårørende og beboere på ældrecentrene. - Vi har et ønske om, at vores beboere på plejehjemmene har så lidt kontakt med beboere udefra som muligt, for at de ikke skal blive smittede. Så min anbefaling til alle pårørende er, at de bruger telefonen til at tage kontakt, siger Jan Nielsen. Finn Andersen har ikke givet helt op endnu. Han vil nu prøve, om det kan lade sig gøre at føre en samtale med sin kone gennem vinduet til hendes lejlighed på plejehjemmet i Aalborg. I går trådte en som blandt andet giver sundheds- og ældreministeren beføjelser til at beslutte, at det i en tid ikke vil være muligt at komme på besøg på plejehjem og sygehuse. Noget som Aalborg Kommune altså allerede i sidste uge indførte på ældrecentre for at beskytte beboerne mod coronavirus.", "annotations": [{"label": 2, "user": 1}], "meta": {}, "annotation_approver": null}
{"id": 86, "text": "Henry Holm har længe talt ned til dagen i dag, og til det møde, han i morges mødte op til på Sinatur Hotel i Nyborg. Han er sammen med 47 andre pårørende og passagerer blevet indkaldt af Havarikommissionen, som de seneste måneder har arbejdet på en samlet rapport over, hvad der førte til, at et passagertog den 2. januar forulykkede på Storebæltsbroen og kostede otte mennesker livet og kvæstede 16. - Mine forventning er at få en afklaring. At få sat et punktum for den oplevelse, vi havde, siger Henry Holm, der var ombord på toget. Havarikommissionens møde afholdes særskilt for de pårørende, inden rapporten onsdag formiddag blev offentliggjort for resten af offentligheden. Og selvom Henry Holm føler, at han er kommet godt videre fra ulykken, og at han i dag tager toget uden problemer, ser han alligevel frem til mødet. - Mødet har fyldt meget, lige siden vi fik at vide, at dagen ville komme. Men det fylder faktisk på den gode måde. Nu kan jeg få mit punktum, siger han. Knap et år efter hændelsen, er der inden mødet stadig spørgsmål, som han gerne vil have svar på. - Jeg kunne godt tænke mig at vide, om vi passagerer kunne have gjort noget anderledes. Efter den oplevelse kommer jeg jo nok til at interessere mig for togulykker resten af mit liv, siger Henry Hansen. For selvom det er meget usandsynligt, at Henry Holm skulle opleve noget, der minder om ulykken den 2. januar, så har muligheden for, at det kan ske, alligevel bidt sig fast i hans bevidsthed. - Det kan gøre det lettere for mig at leve videre, hvis jeg får mulighed for at handle på en anden måde eller får noget viden om, hvordan man opfører sig i et tog i sådan en situation, siger han. Forud for mødet håbede Henry Holm også at få klarhed om, hvad der egentlig skete, i de dramatiske sekunder på Storebæltsbroen. - Jeg havde selv en oplevelse af, at toget bevægede sig sidelæns. Jeg kunne godt tænke mig at vide, om det bare er noget, jeg har opfattet i mit chok, siger han, inden han gik ind til mødet. På mødet fik de 48 pårørende svar på, hvad der forårsagede ulykken. Det eneste sandsynlige scenarie er, at sættevognstraileren på det godstog, der ramte passagertoget i modgående retning, ikke var låst ordentlig fast, lyder konklusionen fra Havarikommissionen. Den klare besked er en lettelse for Henry Holm. Det fortæller han efter det to timer lange møde. - Jeg fik svar på mine spørgsmål, og jeg synes både Havarikommissionen og DSB var rigtig gode til at forklare, hvad der skete, og hvad der kan gøres fremover for at undgå det, siger Henry Holm, der også fik svar på, om passagerne kunne have gjort noget anderledes. - Vi kunne kun gøre, det vi gjorde. At forholde os i ro og hjælpe hinanden, siger han. Henry Holm skulle efter mødet direkte mod Nyborg Station for igen at tage toget på arbejde. Denne gang med en ny tryghed. - Nu ved jeg meget mere om tog, og hvordan sikkerheden er. Det giver mig en tryghedsfølelse, som er rar at have, siger han, inden han stiger på toget mod København, som han gør hver eneste dag. Men én ting har ændret sig siden ulykken i januar. - Jeg ikke sætter mig ikke oppe foran længere. Jeg sætter mig lige en vogn længere nede. Og hvis toget bremser uventet op, så griber jeg fat i bordpladen foran mig med det samme, siger Henry Holm.", "annotations": [{"label": 1, "user": 1}], "meta": {}, "annotation_approver": null}
{"id": 87, "text": "Arbejdslivet ændrede sig pludselig i fredags for den nordjyske sygeplejerske Charlotte Opheim-Winje. Hendes arbejdsplads, Farsø Sygehus, ønskede nemlig øjeblikkeligt, at hun skulle indgå i beredskabet, der fremover skal tage sig af alvorligt syge coronapatienter. Landets sygehuse er i fuld gang med at opruste coronaberedskabet, og på få dage har Aalborg Universitetshospital opbygget en pandemiafdeling, der står klar til at modtage smittede patienter med coronavirus. Også Farsø Sygehus i Region Nordjylland bliver indrettet til coronapatienter. - Opkaldet var umiddelbart lidt utrygt. Hvad går vi ind til? Hvad skal vi? Og hvad er vores rolle på en helt ny afdeling, siger Charlotte Opheim-Winje, der er ansat på Ortopædkirurgisk Afdeling i Farsø. Personale blev indkaldt fra hele regionen, og betænkningstiden var kort, da opkaldet kom fredag. - Jeg blev ringet op klokken 13 af min afdelingsleder, hvor jeg blev spurgt, om jeg havde mulighed for at møde i akutberedskabet, som skulle være klar til at sætte i nødberedskab fra klokken 16. Omskolingen tager én dag for den enkelte sygeplejerske, fortæller anæstesilæge på Aalborg Universitetshospital Thomas Klitgaard om de nye opgaver. - Vi er i gang med et omfattende uddannelsesprogram, som blandt andet omfatter værnemidler, hygiejne og luftvejs- og iltbehandling af patienterne. Charlotte Opheim-Winje og hendes sygeplejerskekolleger kan komme til at arbejde under et kolossalt pres, efterhånden som der kommer flere og flere coronasmittede patienter. - Vi er heldigvis ikke alene om det. Vi kunne ikke klare det uden hjælp fra alle. Vi er en hel organisation, som skal hænge sammen og kommunikere. Det gælder lige fra vores rengøringspersonale til vores portører, læger og opefter. Vi er afhængige af hinanden hele vejen rundt, siger den 30-årige sygeplejerske. Med omskolingen bliver der nu vendt op og ned på dagligdagen og sygeplejerskernes vagter. - Normalt kender vi vores vagtplan fire uger før - det gør vi bare ikke her, så vi har nogle vilkår, der kan blive lidt barske at stå model til. - Man skal være omstillingsparat i de her tider - både som mor, som hustru og som sygeplejerske, siger Charlotte Opheim-Winje, der efter dagens opgaver vender hjem til familien med mand og fire børn. Lægelig leder Mikkel Lønborg Friis fra efteruddannelsesenheden NordSim under Aalborg Universitetshospital forventer, at der fredag vil være omskolet foreløbig 138 sygeplejersker til de nye opgaver. Og flere ventes at blive uddannet de kommende dage. Onsdag var ti patienter indlagt på Aalborg Universitetshospital med coronavirus. Der er plads til 50 coronapatienter på den nye pandemiafdeling i Aalborg og yderligere 100 patienter på Farsø Sygehus.", "annotations": [{"label": 2, "user": 1}], "meta": {}, "annotation_approver": null}
{"id": 88, "text": "Det er stilhed før stormen, når rengøringsassistent Jolanta Plum finder sin vogn frem med klude, gulvmobbe og toiletrens. Det er tidlig morgen, og hun har en time til at gøre det første lokale klar, så børn og pædagoger har mindst én skinnede ren stue, når Valhalla Børnehus i Nyborg åbner. Resten af morgenen fortsætter Jolanta Plum med at skrubbe gulve i de tilstødende lokaler. For hende gør det ikke så meget, at børnene måske vader ind med beskidte støvler, kort efter gulvet er gjort rent. - Jeg kan godt lide, at der er børn i nærheden, siger Jolanta Plum. Hun synes, det er rart, at det summer af liv i stedet for at støvsuge i forladte lokaler efter lukketid. Flere rengøringsassistenter skal skifte natarbejdet i tomme børnehaver og vuggestuer ud med rengøring, når der er børn og liv i institutionen. Modellen hedder 'synlig rengøring'. Det er en model, flere kommuner i de senere år er gået over til. Senest har Odense Kommune besluttet at bruge synlig rengøring fra august i samtlige institutioner. Det skal både spare kommunen en million kroner årligt, når de ikke længere skal betale nattillæg, og sikre, at rengøringsassistenter slipper for natarbejde. Fra august skal der gøres rent i tidsrummet mellem klokken 6 og klokken 17. Men planen giver panderykker hos daglig pædagogisk leder i Børnehuset Louisegården Lotte Slott Jensen. - Jeg kan godt være bekymret for, om vi så kan bibeholde den kvalitet, vi har i rengøringen i dag, siger hun. Hun er helt med på, at rengøringsassistenten kan få et mere harmonisk familieliv, når de ikke længere skal gøre rent i nattens mulm og mørke. Men hun er bekymret for, at den synlige rengøring resulterer i feber og fravær. - Vi vil gerne have en daginstitution med en vis grad af renlighed, så vi mindsker sygdomme og sygefravær både blandt børn og medarbejdere. Anderledes rolig er kontorchef i Bygningsdrift i Odense Kommune Kenneth Lindskov Andersen. Han kan se mange fordele i synlig rengøring. Blandt andet at rengøringsassistenterne og det pædagogiske personale bliver bedre til at tale sammen. - Vi vil gerne have vores medarbejdere til at være en del af det hus, som de gør rent i. Så det ikke bare er en eller anden robot, der kommer og gør rent, men et menneske, der har et liv. Erfaringer fra Nyborg, der har haft delvis synlig rengøring de seneste otte år, viser, at der også er et pædagogisk sigte med at lade rengøringsassistenterne gøre rent, mens børnene er der, fortæller daglig leder Tina Nielsen fra Valhalla Børnehus i Nyborg. - Vi viser, at der er et menneske bag, at vi får gjort rent. Det får alle til at tage mere hensyn. Man er ikke bare ligeglad med, hvor man smider sine ting. Det oplever rengøringsassistenten Sabina Berberovic, der gør rent i Nordre Børnehave i Tønder, også. - For mig er det meget vigtigt, at de ved, hvem jeg er. At de kender mig som person og ikke kun som rengøringsassistent. For når man kender personen, har man også mere respekt for personen. 3F, der organiserer rengøringsassistenterne, anbefaler, at flere går over til synlig rengøring, fordi de mener, at det forbedrer arbejdsmiljøet for rengøringsassistenterne. Hos fagforeningen BUPL's lederforening er man mere skeptisk og anbefaler, at det bliver talt godt igennem og tilrettet de enkelte institutioners hverdag.", "annotations": [{"label": 2, "user": 1}], "meta": {}, "annotation_approver": null}
{"id": 89, "text": "Elever, forældre og personale på Korup Skole i Odense er i dag mærkede af en alvorlig fyrværkeriulykke, som skete i skolens spisepause i går. Tre 11-12-årige drenge kom til skade, da de fandt noget efterladt fyrværkeri, som eksploderede og gav den ene dreng en alvorlig øjenskade. - Det er jo det, der ikke må ske. Det er forfærdeligt for alle, der arbejder med børn, når de kommer til skade, siger skoleleder Simon Hempel-Jørgensen. Ifølge Fyns Politi antændte eleverne tilsyneladende en kugleraket ved skolen, som eksploderede promte. Den ene af drengene har fået en alvorlig øjenskade på sit ene øje. De to andre kom lettere til skade. Ulykken skete i slutningen af spisepausen torsdag, og kort efter ulykken fandt sted blev skolelederen kontaktet af en af skolens undervisere. - Det første, vi gør i sådan en situation, er at ringe 1-1-2, siger Simon Hempel-Jørgensen. Få minutter senere ankom politi, ambulancer og lægebil til skolen. - Politiet tog det meget alvorligt. De blev i lang tid, faktisk hele eftermiddagen, og de behandlede ulykken meget grundigt, fortæller skolelederen. Skolelederen kontaktede også Børn- og Ungeforvaltningen i Odense Kommune, som torsdag sendte en psykolog til skolen. - Vi samlede de medarbejdere, som var tæt på, for at tale med dem om, hvordan de oplevede tingene. Derudover rådgav psykologen i, hvordan vi kan arbejde med eleverne efterfølgende, siger skoleleder Simon Hempel-Jørgensen. For skoleleder Simon Hempel-Jørgensen var det ligeledes vigtigt at få informeret forældre til elever på skolen om ulykken. Allerede en time efter ulykken var der derfor sendt besked til alle forældre. - Det er vigtigt for forældre, at de kan tale med deres børn om det, der sker i skolen. Det gælder jo i særlig grad et tilfælde som det her, hvor der jo har været voldsomme oplevelser, siger Simon Hempel-Jørgensen. Efter ulykken gennemtrawlede hundepatruljer fra Fyns Politi området nær Korup Skole i Odense for uaffyret fyrværkeri. Under eftersøgningen fandt hundepatruljerne noget krudt pakket ind en køkkenrulle med tape omkring. Vagtchefen ved Fyns Politi oplyser, at der er sikret tekniske spor, men at man ikke ved, hvor fyrværkeriet kommer fra. Ulykken har fået politiet til at komme med en påmindelse til forældre: - Det er en dybt tragisk sag og desværre en rigtig god anledning til at opfordre forældre til at snakke med deres børn om håndtering af fyrværkeri og specielt ikke-afskudt fyrværkeri, siger vagtchef ved Fyns Politi Lars Tide.", "annotations": [{"label": 2, "user": 1}], "meta": {}, "annotation_approver": null}
{"id": 401, "text": "Tilbage i 2011 arbejdede Chanelle Aagaard som køkkenleder. Noget, hun havde drømt om, siden hun var helt ung. Men i en arbejdsulykke rev hun en sene over i skulderen, og efter fire operationer har hun stadig så mange smerter, at kommunen har vurderet, at hun ikke kan tage et almindeligt fuldtidsarbejde. Derfor er hun nu på niende år på kontanthjælp. - Jeg synes ærligt talt, at det er mega flovt. Jeg har altid været vant til at klare mig selv, så jeg synes ikke, det er en rar følelse, siger Chanelle Aagaard. Hun har besøg af Alex Vanopslagh, der er politisk leder for Liberal Alliance. Han mener at udbredt fattigdom i Danmark er en myte. I forbindelse med det nye DR 2-program ‘Realitytjek: Alex Vanopslagh møder kontanthjælpsmodtager’ ser han nærmere på Chanelle Aagaards budget. Ifølge Chanelle Aagaard er hun et godt eksempel på, at der er fattigdom i Danmark. - Jeg er fattig. Jeg kan ikke tage mine børnebørn en tur med i zoologisk have. Det generer mig meget, siger hun. Chanelle Aagaards situation gør indtryk på den liberale politiker, og han medgiver, at det ikke er meget, hun har. Og hun skal i hvert fald ikke have mindre. Men: - Jeg synes ikke, det er fattigdom, men jeg tror på dig, når du siger, der er afsavn, siger Alex Vanopslagh.", "annotations": [], "meta": {}, "annotation_approver": null}
{"id": 90, "text": "Odense Universitetshospital (OUH) har flyttet en kirurg til et andet arbejde, efter at der er opstået mistanke om, at kirurgen, der lider af en kronisk hudsygdom, kan have været skyld i infektioner hos patienter. Konkret har hospitalet gennemgået en række journaler for patienter, der har fået et nyt hofteled. Her har de fundet infektioner hos 44 patienter. Dette har medført genindlæggelse og i en række tilfælde yderligere operation. - Vi kan ikke endegyldigt sige, at lægens hudlidelse er skyld i infektionerne, men der er en risiko, og den risiko kan vi ikke sidde overhørig. Derfor har vi taget beslutningen om at flytte kirurgen til andre opgaver, siger ledende overlæge på afdeling O Lonnie Froberg i en . - Kirurgen er en af vores dygtigste og mest erfarne kirurger. Det betyder, at han har opereret de mest syge patienter med de mest komplicerede indgreb, som også i forvejen har den højeste infektionsrisiko, siger hun. De 44 berørte patienter er fundet ved, at OUH har gennemgået 778 journaler, hvor den pågældende kirurg har været direkte involveret i operationen i perioden januar 2016 – til juli 2019. Seks af personerne lever ikke længere, og ifølge OUH kan infektionen i varierende omfang have haft betydning, idet der var tale om patienter med komplekse sygdomsforløb, lyder det i pressemeddelelsen. - Vi kan ikke sige, at det er på grund af en infektion, at de har mistet livet. Men fælles for de patienter er, at de på et tidspunkt er blevet opereret, og at de har haft en inficeret hofte og så er de efterfølgende afgået ved døden, siger ledende overlæge Lonnie Froberg til DR Nyheder. Hospitalets lægefagelige direktør beklager sagen. - 44 patienter med en infektion er 44 for mange, og jeg skal være den første til at beklage overfor de patienter, der har været udsat for dette. Vi er i en proces, hvor vi hele tiden arbejder på at forbedre patientsikkerheden og tager læring af alle de hændelser, der sker, siger lægefaglig direktør Kim Brixen i pressemeddelelsen og fortsætter: - Jeg hæfter mig ved, at det netop er vores nye daglige overvågningssystem, der gjorde, at vi opdagede udsvinget i antallet af infektioner.", "annotations": [{"label": 2, "user": 1}], "meta": {}, "annotation_approver": null}
{"id": 91, "text": "Mens de studerende bladrer i bøger i universitets læsesale, har Syddansk Universitet gemt tre af dem bag lås og slå. Bøgerne er nemlig giftige. - Du dør nok ikke af at bladre. Men vi anslår, at hvis du vil spise den, så indeholder den arsen nok til at dræbe 60 mennesker, siger overbibliotekar Bertil Dorch. , og nu er der også fundet på bøger på den anden side af Atlanten med det farlige grundstof arsen. Efter universitetet delte en artikel på et forum for forskere, gik opslaget viralt. Et bibliotek i Washington opdagede, at de havde mindst en bog med den grønne gift på forsiden. Det kom bag på bibliotekar Allie Alvis. Bogen på Smithsonian-biblioteket i USA er nemlig dén bog, hun plejede at finde frem til de besøgende, når der skulle vises et eksempel på en gammel, sjælden bog. - Det var spændende, men også uhyggeligt, for vi kendte ikke mængden af arsen på daværende tidspunkt, siger Allie Alvis fra bibliotekets afdeling for sjældne bøger. Der kan være mange flere bøger i Danmark og i udlandet, som er lige så giftige som dem, der allerede er fundet. Derfor håber bibliotekarerne Bertil Dorch og Jakob Holck, at der kommer klare guidelines for, hvordan bibliotekarer og samlere skal håndtere og opbevare bøgerne. - Det er nødvendigt. Vi skal sørge for, at der er sikker opbevaring og sikker omgang med materialerne, siger Bertil Dorch. Han får opbakning fra kollegaen, som tror, at der er mange biblioteker og gamle samlinger med giften på omslagene. - Vi ved, at arsen er blevet brugt i forskellige grønne pigmenter gennem tiden. Det vil vi have fokus på, så man har nogle guidelines til, hvordan man skal håndtere sådan en bog, siger Jakob Holck, der er forskningsbibliotekar på SDU. Stoffet på de danske bøger blev opdaget ved et tilfælde, og derfor ved bibliotekarerne heller ikke, hvor mange bøger, der lige er farlige for ansatte og besøgende. I Washington er de i gang med at lave en liste over bøger, som kan være giftige. Ifølge Allie Alvis er der lige nu otte bøger på listen, som venter på at blive undersøgt. Den internationale biblioteksforening - IFLA - skal nu beslutte, om de ønsker at føre det fynske forslag om internationale retningslinjer ud i livet.", "annotations": [{"label": 2, "user": 1}], "meta": {}, "annotation_approver": null}
{"id": 92, "text": "Har Danmark brug for en bro over Kattegat, en Als-Fyn-bro eller en ny fast forbindelse over Lillebælt? Det spørgsmål bør transportminister Benny Engelbrecht (S) få analyseret én gang for alle, mener flere politikere. Det er et milliardbeløb, der er i spil, når politikerne snakker om nye broforbindelser i Danmark. Men for at få et klart svar på, hvor milliarderne er bedst givet ud, kræver formand for Danske Regioner Stephanie Lose (V) og flere partier i Folketinget, at der bliver lavet en samlet analyse af de tre broer. Der findes allerede analyser af de forskellige broprojekter enkeltvis, men Stephanie Lose mener, at der er behov for at se på øst-vest-forbindelserne i en sammenhæng. - Det kan ikke undgås, at de påvirker hinanden. Det er store projekter, og derfor giver det mening at se det i en sammenhæng, siger hun. Folketingets politikere skal senere i år mødes og udarbejde en ti-årsplan for dansk infrastruktur. Her skal de blandt andet diskutere, om der skal bygges nye broer, og i så fald hvilke broer. Stephanie Loses forslag om en fælles analyse af de tre broprojekter bakkes op af SF’s transportordfører, Anna Valentina Berthelsen. Men ifølge SF skal analysen ikke være et forsimplet ark, hvor man regner ud, hvor mange biler, der kører over. - Det skal jo også være en analyse, der siger noget om, hvad det betyder for de områder, hvor man leder trafikken udenom. Hvad betyder det for bosætning, og hvad betyder det for erhvervslivet de steder?, siger Anna Valentina Berthelsen. Der er allerede analyser af de enkelte broprojekter, som man skulle starte med at kigge på, før man eventuelt lavede en samlet analyse, mener transportordfører for De Konservative Niels Flemming Hansen. - Hvis nu bare man satte sig ned og samlede dem, så tror jeg da, at man var langt. DR har forsøgt at få en udtalelse fra transportminister Benny Engelbrecht (S), men han vil ikke stille op til interview. Han skriver i en mail til DR Fyn, at han ikke er afvisende over for en eventuel samlet analyse, og at han er parat til at lytte til transportordførerne: \"I forbindelse med en ny infrastrukturplan vil det også være relevant at drøfte igangsættelse af nye analyser. Også muligheden for, at der gennemføres en samlet analyse af de tre broforbindelser, vil kunne drøftes, hvis der blandt flere af transportordførerne er et ønske herom\".", "annotations": [{"label": 1, "user": 1}], "meta": {}, "annotation_approver": null}
{"id": 93, "text": "For et år siden sad Palle Petterson i en togkupé for at tage på arbejde. Han steg på toget klokken 07.27 ved Nyborg Station. Få timer efter gik han ud fra et krisecenter 800 meter fra stationen. Han var en af passagerne på det lyntog, der for præcis et år siden forulykkede på Storebæltsbroen. Da han forlod krisecenteret, havde han dårlig samvittighed. Han sad i en del af toget, der var forskånet for det værste ved ulykken. Men på krisecenteret kunne han se nogle af de mennesker, der havde ulykkens rædsler malet i ansigtet. - Derfor følte jeg ikke, at jeg kunne tillade mig at tage tid fra de andre. Så jeg sagde til politiet, at jeg gerne ville gå, siger Palle Petterson. Men inden Palle Petterson gik ud ad døren, hev en politimand fat i ham og sagde: ´Du skal være klar over, at der godt kan komme en efterreaktion.' Palle Petterson gav politimanden sine kontaktoplysninger. Kort tid efter trådte Palle udenfor i blæsevejret. Og tog hjem. Den første dag mærkede Palle Petterson ikke noget til den voldsomme oplevelse, han lige havde været udsat for. - Faktisk tog jeg toget på arbejde allerede dagen efter. Netop for at det ikke skulle sætte sig, siger han. Men efter den første dag begyndte tankerne at banke på inde i hovedet hos Palle Petterson. - Det begyndte at køre rundt i hovedet. Alt hvad jeg oplevede blev tænkt godt og grundigt igennem, siger han. Tankerne begyndte efterhånden at være ekstremt detaljerede. Derfor begyndte Palle Petterson at tale med venner og kolleger, der gerne ville høre på ham. Men det var faktisk en blyant, som for alvor fik Palle Petterson til at slippe ulykken. - Jeg begyndte simpelthen at skrive en dagbog fra den 2. januar, som kom til at fylde ret mange sider. Det, at jeg fik den dag ud igennem hånden, gjorde også, at den kom ud af hovedet, siger Palle Petterson. Ombord på toget var 131 passagerer og 3 medarbejdere fra DSB. Men selvom man ikke var på toget den morgen, kan hændelsen godt have påvirket en. Det kan Louise Nordstjerne skrive under på. Hun er hjemmesygeplejerske i Nyborg Kommune, og pludselig fik hun besked på at køre hen til byens tennishal, hvor der blev åbnet et krisecenter for passagererne. I situationen var hun glad for at se, at hun kunne bruge sine faglige egenskaber i særligt pressede situationer. Men bagefter havde hun brug for at bearbejde oplevelsen. - Jeg tog til en gudstjeneste i Nyborg Kirke, hvor jeg kunne sidde og føle, at alle mine tanker gik til det, jeg havde lavet, og de mennesker, der blev påvirket af det her, fortæller Louise Nordstjerne. Efter gudstjenesten lagde hun oplevelsen på hylden. Hun troede ikke, det var noget, der ville komme til at fylde mere i hendes bevidsthed. - Jeg kan godt mærke, at jeg får et sug i maven, når det nu er et år siden, jeg stod i den situation, fortæller hun og fortsætter: - Når det er dårligt vejr, kan jeg godt komme til at tænke på, om der nu kan ske noget igen, og om man har fået rettet på de ting, der fik ulykken til at ske. Det fylder mere, end jeg lige havde troet. Netop det dårlige vejr var med til at gøre arbejdsbetingelserne for beredskabet ekstra vanskeligt. For selvom beredskabet bruger mange timer på at træne ulykker på Storebæltsbroen, var netop vejret en stor udfordring den 2. januar 2019. Kraftig blæst og forhøjet vandstand gjorde indsatsen svær. Det har man nu taget konsekvensen af i Region Syddanmark, forklarer chef for præhospital Gitte Jørgensen. - De radioer, vi taler i, gav nogle udfordringer i blæsten. Derfor har vi købt nye headsets, vi kan tale i uden at blive forstyrret af vinden. Derudover oplevede regionen også, at ulykken gav en udfordring ude på hospitalerne, forklarer Gitte Jørgensen. - Det bliver en udfordring, når fælles-akutmodtagelsen har travlt med at tage imod tilskadekomne, men samtidig skal tage sig af pårørende. Det skal vi helt klart finde nogle bedre løsninger for. Hos Fyns Politi har den største læring været, at øvelse betaler sig, forklarer politidirektør Arne Gram. - Vi har lært vigtigheden af at have et robust og fleksibelt beredskab. Det kommer til udtryk ved at træne, træne og træne. Men man skal også indstille sig på, at der vil opstå uforudsete ting, siger han. Ulykken har også affødt nogle nye bekendtskaber for Palle Petterson. Han har været med til nogle af de møder, der er blevet holdt efter ulykken. Han er i dag stadig i kontakt med nogle af dem, han delte kupé med dén onsdag morgen. - Når jeg ser de andre igen, stopper vi altid op og snakker. Der er en eller anden form for venskab på grund af skæbnen, siger han. Alligevel mærker Palle Petterson i dag ikke meget til, at han har været en del af den største togulykke i 30 år. Men der er især ét punkt, hvor ulykken stadig skubber til Palle Pettersons hverdag. - Der er steder i toget, hvor jeg ikke sidder længere. Jeg kan ikke engang få mig selv til at gå ind i den forreste vogn. Ikke endnu i hvert fald, siger Palle Petterson.", "annotations": [{"label": 2, "user": 1}], "meta": {}, "annotation_approver": null}
{"id": 94, "text": "Der er noget helt galt, tænkte 32-årige Viki Jørgensen, da hun tog kørekort sidste år. Hun var flyttet fra Odense til Nyborg og fik brug for en bil. Men kørekortet var længe undervejs. Det endte med at tage et halvt år længere end forventet, fordi hun skiftede kørelærer. - Han nægtede at undervise mig i, hvordan jeg skulle orientere mig. Dét gjorde mig rigtig utryg, siger hun. Hun fortæller, at hende og de andre elever måtte sidde alene med deres computer under de første teorilektioner, fordi kørelæreren underviste et andet hold i et andet lokale. Hun husker lektionerne som væsentlig kortere end de lovpligtige. Derudover mener hun, at der blev snydt med logbogen, hvor læreren nægtede at underskrive, at hun havde været til timerne. Og når hun skulle ud at køre, sad han med sin telefon og fulgte ikke med i, hvor hun var, eller hvad hun lavede i trafikken. Fyns Politi har efterfølgende spurgt Viki Jørgensen, om hun ville vidne mod ham i retten. Det har hun sagt ja til. Der er endnu ikke blevet fastsat en dag for den sag. Hun er langt fra den eneste, der er blevet snydt af sin kørelærer. Ifølge politiet oprettede de sidste år mere end 120 sager om overtrædelse af kørekortbekendtgørelsen. De fleste tilfælde handler om mangelfuld undervisning, for meget selvstudie, og at der snydt eller sløset med logbøgerne. Nogle af sagerne er allerede afsluttet med bøde eller dom. Politiet kan ikke sige præcis hvor mange forskellige undervisere, der er sigtede i resten af sagerne. I forrige uge blev en fynsk kørelærer dømt, og i dag er en ny sag for retten med en anden kørelærer ved Retten i Svendborg. To måneder er gået, siden Viki Jørgensen fik papir på, at hun bestod teori- og køreprøven. Alligevel gnaver en usikkerhed i hende, og hun har svært ved at stole på sig selv i trafikken. - Det, der har påvirket mig mest, er usikkerheden: Kan jeg overhovedet køre bil? spørger hun og fortsætter: - Jeg synes, det er skræmmende. Hvis jeg ikke har styr på det, så bliver det farligt. Jeg er også ansvarlig for, at du kommer helskindet tilbage, siger hun. Foreningen af Frie Kørelærere er landets andenstørste sammenslutning af kørelærere. Her bekræfter de problemet. - Der er nogle stykker, ja. De føler sig måske fristet til at snyde, så de kan få en indtægt ud af det, siger Bent Conradsen, der er kørelærer og formand for foreningen. - Det er det jo ikke. Det er at snyde os andre, som kører efter reglerne, når der er nogen, der omgås dem, svarer han. Foreningen har derfor indført en kontrol, som holder øje med, at medlemmernes undervisning lever op til lovkravene. Den ansatte kontrollør kommer på uanmeldt besøg, overvåger undervisningen og interviewer eleverne. Efter kontrollen blev indført, har foreningen 'været nødt til at ekskludere' et par af medlemmerne, fortæller formand Bent Conradsen. DR har forsøgt at få en kommentar fra Dansk Kørelærer-Union og den sigtede kørelærer fra den aktuelle sag, men det har ikke været muligt.", "annotations": [{"label": 2, "user": 1}], "meta": {}, "annotation_approver": null}
{"id": 95, "text": "Det er kritisabelt, at John Ville Rasmussen skal kæmpe med at dokumentere sin danskhed efter at have boet i Danmark og haft dansk pas det meste af sit liv. Det mener flere politikere på Christiansborg, efter DR Nyheder i dag fortalte om sagen, John Ville Rasmussen blev født i Venezuela af danske forældre, men kom til Danmark, da han var fire år gammel, og han har siden boet i Danmark. Han har taget en uddannelse, er blevet indkaldt til værnepligt, og han har arbejdet og stiftet familie i Danmark. Men nu kræver Udlændinge- og Integrationsministeriet, at John Ville Rasmussen kan fremvise sin fødselsattest og sine forældres oprindelige vielsesattest for at bevise, at de er danske. Det er indtil videre ikke lykkedes for John Ville Rasmussen at skaffe de snart 70 år gamle dokumenter. Blandt andet fordi fødselsattesten er blevet udfærdiget i Venezuela. Det er ifølge Andreas Steenberg, der er indfødsretsordfører for Det Radikale Venstre, en håbløs behandling af en borger. - Jeg synes, det er noget af det mest vanvittige, jeg nogensinde har hørt. Manden har boet i Danmark i 60 år, og så finder man lige pludselig ud af, man ikke tror på, at hans forældre var danskere, siger han. Hvis John Ville Rasmussen ikke kan få lov til at beholde sit statsborgerskab, er det uvist, hvad det får af betydning for ham og hans familie. Hans kone er amerikaner og har haft permanent opholdstilladelse siden 1988, fordi han var dansk statsborger. Begge deres børn har fået dansk statsborgerskab qua deres far. Det var da den ene datter skulle have fornyet sit pas i USA, at det blev aktuelt for John Ville Rasmussen at få de danske myndigheder til at bekræfte hans danske statsborgerskab. Men det har altså endnu ikke kunnet lade sig gøre. SF’s medlem af indfødsretsudvalget, Halime Oguz, er enig i kritikken og vil tage sagen op med udlændinge- og integrationsminister Mathias Tesfaye (S). - Jeg vil forsøge at tage det her op med ministeren og indfødsretsudvalget og så prøve at finde ud af, hvad det er for nogle regler, vi har tilrettelagt. For hvis de skal ramme ganske almindelige danske statsborgere, så er de ikke tilrettelagt rigtigt, mener hun. Enhedslistens indfødsretsordfører Peder Hvelplund vil også kigge på reglerne for at undgå lignende scenarier. - Det er en fuldstændig absurd situation, som borgeren er blevet sat i. Det illustrerer bare det regelhelvede og den nidkærhed, som de regler bliver administreret med i dag, siger han. Peder Hvelplund mener faktisk, at man allerede lagde op til at forsimple reglerne på området for indfødsret, da regeringen og dens støttepartier i sommer indgik et såkaldt forståelsespapir, der tegnede de overordnede rammer for partiernes samarbejde. - Der står faktisk i forståelsespapiret, at man skal afskaffe overflødigt bureaukrati og meningsløse regler, og det gælder også i forhold til udlændingelovgivning. Det her er jo et klart eksempel på, at reglerne ikke giver mening, siger Peder Hvelplund. Jan E. Jørgensen, indfødsretsordfører fra Venstre, er enig i, at sagen om John Ville Rasmussen er problematisk, men han mener ikke nødvendigvis, at reglerne på området skal laves om. - Jeg kan ikke sige, at der er behov for en regelændring, fordi der kommer et enkelt tilfælde, hvor tingene ser skævt ud, siger han. I hans øjne skal man i højere grad kigge på Udlændinge- og Integrationsministeriets praksis, når de behandler sagerne. - Det lyder forholdsvist bureaukratisk. Hvis han har haft dansk pas i 60 år, så bør man i ministeriet kunne lægge to og to sammen og regne ud, at det her nok er en dansk statsborger, siger Jan E. Jørgensen. John Ville Rasmussens sag har nu været under behandling i to år. Jan E. Jørgensen kan dog ikke forstå, at sagen trækker sådan ud. - Når vi har haft den slags sager i indfødsretsudvalget, har vi næsten altid sagt, at så bliver de statsborgere, for den slags fejl skal ikke lægge folk til last. Så jeg forstår ikke, at det skal tage så lang tid for ministeriet, siger Jan E. Jørgensen. Udlændinge- og integrationsminister Mattias Tesfaye (S) erkender, at sagen om John Ville Rasmussens statsborgerskab er mærkværdig. - På mig virker det absurd, at der ikke er nogen, der tidligere har bedt ham om at fremlægge dokumentation, siger ministeren. Han tror dog ikke, der er tale om fejl i sagsbehandlingen, eller at der er brug for nye regler. - Jeg tror, vi er i en situation, hvor vi har nogle regler, som er rimelig fornuftige, og så kommer der en enkelt sag, hvor man må tage sig til hovedet og sige: 'Kan det virkelig være sådan?', siger Mattias Tesfaye. Men han mener ikke, at der er grund til, at John Ville Rasmussen skal frygte, at han eller familien mister deres opholdstilladelse. - Der bliver pisket en stemning op. Det her handler om, hvorvidt han kan få et bevis for sit statsborgerskab. Det handler ikke om, at hans familie skal udvises, siger Mattias Tesfaye. - Det giver sig selv, at det kan jeg ikke stå og give. Hans sag bliver afgjort efter de regler, der har fungeret i mange år, og som langt de fleste er tilfredse med, og han får den samme ordentlige behandling som alle andre. Jeg ville på ingen måde være bekymret for, om jeg skulle udvises, lyder det fra ministeren.", "annotations": [{"label": 2, "user": 1}], "meta": {}, "annotation_approver": null}
{"id": 96, "text": "I august åbnede dørene til 27 splinternye forberedende grunduddannelse - de såkaldte FGU-uddannelser - som skal hjælpe 50.000 unge mellem 16 og 25 år, som hverken er i job eller under uddannelse. Men dørene blev også åbnet til måneders forvirring for eleverne og begyndende stress for uddannelsens lærere. Flere steder har der manglet undervisningsmateriale, og i Holbæk foregik undervisningen i en periode i byggerod, fordi lokalerne endnu ikke stod færdige. Derudover har flere undervisere fortalt om problemer med de IT-systemer, som skal indsamle og vise elevernes journaler. Elever har tidligere fortalt, . Og den kaotiske start har nu også ramt lærerne. De mange opstartsproblemer har resulteret i, at 20 ud af 200 lærer på FGU Fyns fem skoler er blevet langtidssygemeldte. Ifølge lærer og tillidsmand Johannes Ingwersen oplever endnu flere ansatte tegn på stress og mistrivsel. - Der er folk, der sover dårligt om natten. Jeg sover også dårligt om natten. Når der sker ændringer eller kommer nye beskeder, kan vi mærke på os selv, at hjertet begynder at hamre. Der er stresstegn hos rigtigt mange, inklusiv mig selv, siger han. Det er skidt for alle også for eleverne, hvoraf en del af målgruppen er sårbare. - Eleverne har brug for kontinuitet, trygge og faste rammer. Og er der noget, vi har svært ved at levere, er det netop det, siger Johannes Ingwersen. De mange sygemeldinger gør det også svært at gennemføre undervisningen. Blandt andet er der i øjeblikket stor mangel på matematiklærere på FGU Fyn i Odense, fortæller rektor Gitte Lykkehus. Ud over sygemeldingerne på Fyn oplever FGU-lærernes fagforening Uddannelsesforbundet flere henvendelser fra medlemmer rundt om i landet, som bliver syge. - Det siger noget om, at det er svært at være lærer ude på FGU-institutionerne, og det siger noget om, at vilkårene for FGU-lærerne er meget pressede, siger formanden for Uddannelsesforbundet Hanne Pontoppidan, der ikke har oplevet så højt et sygefravær på andre af fagforeningens områder. Henrik Hvidesten er bestyrelsesformand for FGU Danmark. Han indrømmer, at det ikke har været let at starte den nye FGU-uddannelse. - Der har været mange udfordringer, og det påvirker medarbejderne. Det er ikke unaturligt, at så stor en omstilling giver en stigning i sygefraværet, siger han. Siden den tidligere Venstre-regering, Socialdemokratiet, Dansk Folkeparti, Radikale Venstre og SF i 2017 aftalte, at den nye uddannelse FGU skulle overtage elever fra produktionsskolerne samt elever, der er under 25 år, fra tre VUC-linjer, er det gået stærkt med at etablere den nye type grunduddannelse. For stærkt, mener Jakob Sølvhøj, der er undervisningsordfører for Enhedslisten. - Processen er sat for hurtigt i gang, og der skulle have været mere tid til etableringen, siger han. Det høje sygefravær blandt FGU-lærerne bør få ministeren til at skride til handling. Sådan lyder det blandt andet fra Vestres Børne- og undervisningsordfører Ellen Trane Nørby. - At vi ser så stort et sygefravær blandt underviserne, er ikke okay. Det viser også, at der ikke er ledelsesmæssigt styr på opgaven. Derfor er undervisningsministeren nødt til at indkalde forligskredsen, så vi kan drøfte, hvordan vi kan udbedre situationen, siger hun. Ellen Trane Nørby bliver bakket op af uddannelsesordfører fra Det Konservative Folkeparti Katarina Ammitzbøll. - Det er tydeligt, at der er stærke stresssymptomer, og det er vigtigt, at vi lytter til dem. Det er meget demotiverende for eleverne, at deres lærere skifter hele tiden, siger hun. Børne- og undervisningsminister Pernille Rosenkranz-Theil (S) anerkender, at der er et problem, når hver tiende lærer på FGU Fyn har været langtidssygemeldt inden for det seneste halve år. - For lærerne har det været rigtig hårdt. De har kæmpet en vis del ud af bukserne og har på mange stræk manglet nogle af de redskaber, der skulle til for at få en hverdag til at glide, siger hun til DR Fyn. Derfor vil ministeren lytte til de problemer, lærerne har og gøre sit bedste for at løse dem. - Det, man kan gøre fra centralt hold, er at lytte. Det vil sige, at hvis vi hører, der er problemer med dit, dut eller dat, så forsøger vi at gøre det bedste, vi kan, for at give den hjælp, der skal til for at komme rundt om det problem, siger Pernille Rosenkranz-Theil.", "annotations": [{"label": 1, "user": 1}], "meta": {}, "annotation_approver": null}
{"id": 97, "text": "Det kan ikke passe, at regeringen vil have bedre forhold for anbragte børn og plejefamilier, men samtidig afvise at finde flere penge, så man kan løse opgaven. Sådan lyder kritikken nu fra regeringens støttepartier, Enhedslisten, SF og Radikale Venstre. Udmeldingen kommer efter, at social- og indenrigsminister Astrid Krag (S) til at betale for den specielle PUP-uddannelse, som er skræddersyet til plejefamilier. En uddannelse, som er en del af AMU-systemet og derfor kun er gratis, hvis man er ufaglært. Det betyder, at alle andre med en videregående uddannelse – uanset om man er politibetjent, biolog eller ingeniør - selv skal betale de 30.000 kroner, som uddannelsen koster. Penge, som hverken plejefamilierne eller kommunerne har, mener Plejefamiliernes Landsforening. Men: - Reglerne er klare, som de er i dag. Det er kommunerne, der skal betale for den uddannelse, der er brug for til plejeforældrene, sagde social og indenrigsminister Astrid Krag (S) i går. Det får nu støttepartierne op af stolene. - Man kan ikke sidde som statsminister eller socialminister og sige, at kommunerne skal gøre noget og så ikke skaffe dem økonomi til det. Man skal ikke springe det ansvar over, og vi vil gerne drøfte, hvordan vi finder de penge til kommunerne, siger Rasmus Helveg, socialordfører i Radikale Venstre. I Enhedslisten stemmer socialordfører Pernille Skipper i. Ifølge hende er uddannelse af plejeforældre fuldstændig uomgængelig, hvis man vil forbedre forholdene for anbragte børn. Derfor holder det ikke, at to tredjedele af landets plejefamilier – cirka 4.500 – selv skal betale regningen for at dygtiggøre sig, fordi de har en videregående uddannelse i forvejen. - Det giver jo ingen mening, at fordi du har en uddannelse som farmaceut, så kan du ikke få denne uddannelse. Der skal gøres noget, og der skal sættes flere penge af. Alt andet kan vi ikke være bekendt over for plejefamilierne, plejeforældrene og børnene, siger Pernille Skipper (EL). Derfor vil Enhedslisten, Radikale Venstre og SF lægge pres på social-og indenrigsministeren og diskutere dette med hende. I SF ønsker socialordfører Trine Torp, at regeringen griber denne mulighed for at se på alt i forhold til anbringelser, forebyggelse og plejefamilier. - Vi har brug for en grundig gennemgang af hele det her område og ikke bare lappeløsninger, siger Trine Torp. Både Radikale Venstre og Enhedslisten er klar til at gå endnu længere. Enhedslisten mener, at der skal være ret og pligt til gratis efteruddannelse for plejefamilier, og står det til Radikale Venstre, skal kommunerne ansætte plejefamilierne i stedet for kun at give dem et honorar. Det ved man ikke, hvor meget koster. Men der er ingen tvivl om, at de penge skal findes på Christiansborg, lyder det fra Rasmus Helveg (R): - Hvis dette samlet set bliver dyrere, må vi se på det. Man kan ikke bare sige, at kommunerne får en ekstra opgave og så ikke give dem pengene til det. De penge vil vi gerne være med til at finde, siger han. På den anden side af partifarve-skalaen er Anni Matthiesen, Venstres socialordfører, hård i mælet. Hun har hevet social-og indenrigsminister Astrid Krag i samråd. - Det er grotesk, at der er så mange, der selv skal have pungen op af lommen, hvis de vil efteruddanne sig. Det er jeg meget overrasket over. Især nu, hvor både statsminister og regeringen generelt har sat udsatte børn på dagsordenen, så håber jeg da, at de tager det her med, når de kommer med deres udspil senere på året, siger hun.", "annotations": [{"label": 2, "user": 1}], "meta": {}, "annotation_approver": null}
{"id": 98, "text": "En panda på fri fod i Odenses gader. Det lyder måske som en vittighed, men ikke desto mindre var det virkelighed i aftes, da Fyns Politi klokken 22.44 fik en anmeldelse fra en borger på Sønder Boulevard i Odense ved Odense Zoo. Her løb havens røde panda rundt mellem bilerne på den normalt så trafikerede vej. Det oplyser vagtchefen ved Fyns Politi. Zoolog Nina Collatz Christensen tror, at den røde panda har fundet vej til friheden via noget bambus. - Da vi havde fået pandaen hjem igen, gik dyrepasseren og jeg en runde med lommelygte, og der kunne vi se noget bambus, som var bukket ind over hegnet, forklarer hun. Flere borgere fulgte efter den røde panda i går, da den havde fundet vej ud i de odenseanske gader. Derfor havde Fyns Politi let ved at opsnappe pandaen, der sad i et træ. Politiet stod derfor nedenunder træet med en politihund, indtil dyrlægen kom og bedøvede pandaen. Man kan nemlig ikke bare kravle op og hente det pelsede dyr. - Så bider de, og de er bestemt ikke tamme. Den vil forsvare sig, blive bange og stresset, så det gør vi ikke. Vi bedøver den, og når den sover, så kan vi få den hjem igen, fortæller Nina Collatz Christensen. Det er ikke første gang, at Odense Zoo har oplevet, at dyr er stukket af. I sommeren 2016 slap ti dødningehovedaber ud af deres indhegning, og for mange år siden hoppede en flodhesteunge i Odense Å og tog sig en svømmetur ind mod byen.", "annotations": [{"label": 1, "user": 1}], "meta": {}, "annotation_approver": null}
{"id": 99, "text": "Han har dansk pas og danske forældre. Han har boet Danmark i 62 år og stemt ved folketingsvalg. Men det er ikke beviser nok på, at John Ville Rasmussen er dansker, og det kan få store konsekvenser for familien fra Odense. - Bliver mit statsborgerskab taget fra mig? Hvad sker der med min kone? Hvad sker der med mine to børn?, spørger John. Situationen er opstået, fordi han er ud af en søfartsfamilie, der var i Venezuela, da han blev født. Familien har aldrig vidst, at John Ville Rasmussen kunne være andet end dansker. Han har gået i skole og taget uddannelse her i landet. Nu er han 69 år og driver egen arkitekt-virksomhed fra kælderkontoret i familiens villa. Alligevel risikerer han at stå i en situation, hvor han ikke er dansk nok. Udelukkende af den grund, at han tilfældigvis er født i Venezuela. De danske myndigheder vil ikke give ham svar på, hvad der skal eller kan ske, hvis han ikke kan dokumentere, at han har dansk indfødsret. Måske må han fra februar ikke opholde sig i Danmark, og hans amerikanske kone og to døtre risikerer at miste deres opholdstilladelse og statsborgerskab, der er bundet op på hans tilhørsforhold. - Det er en absurd situation, jeg er kommet i. Det er en belastning, at der bliver stillet spørgsmålstegn ved ens identitet, siger han og forklarer: - Jeg har hele tiden følt og troet, at jeg var dansk, men nu bliver der så rokket ved, hvad jeg er for en. Sagen startede ikke i Danmark eller hos John Ville Rasmussen. Det hele begyndte i stedet på den anden side af Atlanten. For da den ene af hans to voksne døtre, der har dobbelt statsborgerskab, skulle have fornyet sit pas i december 2017, stødte hun på et problem. Begge døtre bor og arbejder for tiden i New York, og derfor skulle fornyelsen foregå på Det Danske Konsulat i den amerikanske storby. Her bed de mærke i John Ville Rasmussens fødselssted. Det socialistiske Venezuela er kendt som stærk modstander af USA og er derfor et land, der vækker særlig opmærksomhed hos de amerikanske myndigheder. Derfor anmodede konsulatet om farens indfødsretsbevis. Men sådan et har han ikke. I hele John Ville Rasmussens liv har ingen villet se det eller spurgt til det, så det kom som en stor overraskelse, at det pludselig kunne have afgørende betydning for hans liv. John Ville Rasmussens datter endte med at få fornyet sit pas, men spørgsmålet om hans status endte som en sag i Danmark. For har John Ville Rasmussen overhovedet et statsborgerskab her i landet? De danske myndigheder kræver nu dokumentation i form af John Ville Rasmussens originale fødselsattest og hans forældres originale vielsesattest. John Ville Rasmussen har gemt og passet på alt, hvad han har af dokumenter og attester. Men han har kun kopier af de to dokumenter, som Udlændinge- og Integrationsministeriet vil se. De håndskrevne originaler er svære at få fat i, få bekræftet og få oversat - især fordi ingen ved, om de stadig findes i Venezuela. John Ville Rasmussens forældre døde i 1980’erne og har derfor ikke kunnet hjælpe med originalerne. - Derfor er det så vanskeligt at bevise noget, for der er ingen at spørge, siger den 69-årige fynbo, der heller ikke har kunnet finde svar hos sin moster, faster og lillesøster. Han har mistanke om, at det hele skyldes en digitaliseringsfejl, fordi hans forældres personnumre er fraværende i hans profil i cpr-registret. Myndighederne kan derfor ikke se, at han er 'ægtebarn' af danske forældre. Og den detalje er vigtig i den lovgivning, der var gældende, da han kom til Danmark, fordi hans nationalitet følger hans fars. John Ville Rasmussens kone er amerikaner og har haft permanent opholdstilladelse siden 1988, fordi han var dansk statsborger. Elisabeth Rasmussen er skolelærer i Odense og frygter ligesom sin mand, hvilke konsekvenser det kan få, hvis familien ikke længere har et formelt tilhørsforhold til Danmark. - Hvis hans statsborgerskab ryger, er jeg også væk. Vi vil være nødt til at flytte fra vores hus, og jeg må opgive mit arbejde, forklarer Elisabeth Rasmussen. - Det vil være en stor forandring for mig. Jeg har faktisk været her længere nu, end jeg har været i USA. Min voksne identitet har været meget påvirket af Danmark, siger hun. Også døtrene Julia Haley Rasmussen og Alexandra Marie Rasmussen er begyndt at overveje, hvad det kan få af betydning for deres fremtid. De blev født i Danmark for 28 og 32 år siden og er opvokset her. Deres ophold i New York har fået dem til at føle sig endnu mere danske, forklarer Julia Haley Rasmussen. - Når man flytter til USA, får man virkelig forstærket følelsen af at være dansker. Når der så pludselig bliver sået tvivl om ens nationalitet, så sætter det mange tanker i gang. Jeg synes, det er helt håbløst, siger hun. Hun er sågar begyndt at forberede sig på måske selv at skulle bevise sin danskhed: - Jeg har siddet og øvet mig på de der danskertest, man kan tage på nettet, så jeg kan være klar, hvis vi skal ud i det. For døtrene virker det absurd, at de nu risikerer at skulle søge om opholdstilladelse eller familiesammenføring for at kunne bo i Danmark. Udlændinge- og integrationsminister Mattias Tesfaye (S) har ikke ønsket at stille op til interview, men i et skriftligt svar skriver han: “Jeg kan godt forstå, at det kan virke mærkeligt, at en person skal bevise, at han er statsborger efter så mange år i Danmark. Men myndighederne skal selvfølgelig sikre en ordentlig sagsbehandling.\" Sidste år ansøgte 957 om at få bevis på deres statsborgerskab. 52 endte med at få afslag. \"Her plejer det at være muligt for de fleste at finde de rette dokumenter. Men hvis det er svært at finde papirerne, vejleder myndighederne gerne om, hvordan der så kan findes en anden løsning,” skriver ministeren. Men den hjælp og vejledning kan John Ville Rasmussen slet ikke genkende. Hans sag har stået på i over to år og forventes nu at blive afsluttet i februar, men han ved stadig intet om udfaldet. - Hvad kommer der til at ske? Jeg kan ikke få noget at vide. Det er helt grotesk, siger han.", "annotations": [{"label": 2, "user": 1}], "meta": {}, "annotation_approver": null}
{"id": 121, "text": "Fotografen Sarah Hartvigsen Juncker må have det ret godt i dag. Det er nemlig hende, der har taget 'Årets Pressefoto'. Det fik fotografen at vide ved prisuddelingen på Den Sorte Diamant i København. Vindermotivet er en af Godhavnsdrengene, der får et knus af statsminister Mette Frederiksen. - Alt unødvendigt er skrællet væk, og først ved andet kig på billedet opdager man, at det er statsministeren, som omfavner ham. På den måde kommer billedet på stærkeste vis til at kommunikere, at hun er samfundet – og at han er både sig selv og alle de andre, der venter på at høre det lille, store ord; \"undskyld\", lyder begrundelsen for, at netop dette billede vinder den prestigefyldte pris. Godhavnsdrengene er betegnelsen for de børn, der i perioden 1945 til 1976 oplevede vold og mishandling på børnehjemmet Godhavn. Billedet af statsministeren og en af Godhavnsdrengene gav også Sarah Hartvigsen Juncker prisen for 'Årets Nyhedsbillede'. I år skulle der findes vindere i 13 kategorier inden for stillbilleder. Det er Pressefotografforbundet, der står bag Årets Pressefoto 2020. I alt var der indsendt 2.678 fotografier og 35 web- og tv-produktioner til årets konkurrence. Årets Pressefoto kan ses som udstilling i Den Nationale Fotosamling på Den Sorte Diamant i København fra den 6. marts. Du kan se alle vinderbillederne herunder.", "annotations": [{"label": 2, "user": 1}], "meta": {}, "annotation_approver": null}
{"id": 100, "text": "Vi betaler for at komme ind, men der er nogle, som hellere vil ud af landets zoologiske haver. Onsdag aften . Men det er langt fra første gang, at et dyr lykkes med sit flugtforsøg. I 1971 tog en sort panter rejsen fra Aalborg Zoo og ud i friheden. Politiet, Falck og dyrepassere blev indkaldt til at finde det kæmpe kattedyr. De opfordrede samtidigt aalborgensere til ikke at gøre det samme, fordi en panter som bekendt er farlig. Men borgerne kunne ikke skræmmes, og hundredevis ledte efter panteren i området omkring zoo. Panteren blev fundet, efter en mand anmeldte, at han havde set den. Dyret blev skudt, da politiet ankom til stedet. I Odense fandt en babyflodhest ud af, at den kunne tage sig en svømemtur op ad Odense Å. Man forsøgte at sejle efter ungen for at få fat på den, men uden held. Daværende zooinspektør Herold Nielsen endte i stedet med at sende flodhesteungens mor ned ad åen i håb om, at hun kunne få ungen med tilbage. Det lykkedes, og de to flodheste kom tilbage til Odense Zoo i god behold. Den 6. august 2016 så omkring 24 aber deres snit til at stikke af fra Odense Zoo. Der var tale om såkaldte dødningehovedaber, som også er den slags abe, som Pippi Langstrømpe har i Astrid Lindgrens fortællinger. Aberne løb ud på stisystemer bagved zoologisk have og videre mod Odense centrum. Aberne blev fanget ved, at dyrepassere lokkede dem med larver, som de kunne spise. Tilbage i oktober 2019 stak en kænguru af fra Zoo i Blåvand sent på aftenen. Trods forsøg på at indfange den, måtte dyrepassere og kænguru dog erkende, at friheden var for farligt et sted. Kænguruen blev ramt af en bil og mistede livet. Føreren af bilen slap uskadt fra uheldet. Senest den 15. januar 2020 stak en rød panda af fra Odense Zoo. Den pelsede ven kravlede angiveligt op på noget bambus, som stod bukket på grund af kraftig regn. På den måde kunne pandaen løbe ud i friheden. Pandaen blev senere på aftenen fanget, fordi den sad stille oppe i et træ. Den blev skudt med en bedøvelsespil og ført tilbage til Odense Zoo. Pandaen blev efterfølgende låst inde, så den kunne slappe af efter den hæsblæsende jagt.", "annotations": [{"label": 2, "user": 1}], "meta": {}, "annotation_approver": null}
{"id": 101, "text": "Sygeplejersker, jordemødre og pædagoger. Det er klassiske fag, som langt oftest er besat af kvinder. Men der er også brancher, hvor kvinder er et fåtal. Der er nemlig alt for få kvinder i shipping-branchen, mener Danske Rederier. Lige nu er 86 procent af de ansatte i branchen nemlig mænd, og det er for mange i én branche, mener foreningen. Derfor vil den have rederierne til at skrive under på et såkaldt charter, så de arbejder målrettet på at få flere kvinder ansat i virksomhederne. En af de kvinder, som branchen efterlyser flere af, er maskinmester Sarah Hammershøj. Hun kan godt forstå, at mange kvinder ser udfordringer i branchen. - Det er svært for nogle kvinder at tænke kreativt omkring, hvordan de løser at sejle langt og have børn samtidig. Hun er 36 år og har en lille søn, som holder hende på fastlandet. Men hun vil stadig branchen. Charteret er en slags kontrakt, hvor rederierne blandt andet forpligter sig til at ville udvikle strategier og handlingsplaner for at få flere kvinder ind i deres firma. De forpligter sig også til at udvælge en fra deres topledelse til at stå i spidsen for udvikling og eksekveringen af strategierne. Sarah Hammershøj er nyuddannet fra SIMAC i Svendborg. Mens sønnen er lille, ønsker hun at arbejde på fastlandet, og derfor er hun ved at starte op som selvstændig maskinmester. Hun mener, at der er mange muligheder for kvinder på skolebænken. - Jeg har undret mig over, at der ikke er flere kvinder, for det er en utrolig spændende uddannelse med mange fremtidsmuligheder. Hun har gået på en uddannelse, hvor hendes køn har været en minoritet, og selvom det har været en hyggelig studietid, så mener Sarah Hammershøj, at det kunne være udfordrende, at der ikke var så mange kvinder. Men det betyder ikke, at man bare skal have kvinder på uddannelserne, fordi kvoterne skal op. - Hvis kvinderne har lyst til at være her, så er det helt klart optimalt. Men det kræver også, at de er her for at tage uddannelsen og ikke kun er her, fordi det lyder sejt at læse til maskinmester. De skal jo ville det. Men hun tvivler ikke på, at en blanding af kønnene vil gøre noget godt for hele branchen. - Når der er en blanding af mænd og kvinder, så kommer der også noget mere kreativt. Flere løsninger og nogle alternative løsningsmetoder, siger hun og fortsætter: - Det kan være med til at udvikle hele Danmark, hvis der er flere kvinder på blandt andet maskinmesteruddannelsen, fordi vi så er med til at ændre hele industrien. Hun oplever, kvinder er eftertragtet i branchen, og mener, at det er positivt, at der bliver gjort noget for at få flere kvinder ind i branchen. Direktøren for arbejdsmarked, rekrutering og uddannelse i Danske Rederier, Anne Trolle mener, at den væsentligste årsag til at få kvinder ind i branchen er, at man går glip af arbejdskraft ved at udelukke kvinderne. - At gå glip af noget talentmasse er superærgerligt, og især hvis det er 50 procent af den, siger direktør Anne Trolle. I charteret forpligter virksomhederne sig til at udvikle planer og strategier for at få flere kvinder i branchen. De forpligter sig ikke til at ansætte kvinder. - Nej, det kan man ikke vide. Worst case vil være, hvis der ikke er en eneste kvinde, der interesserer sig for branchen og derfor ikke vil søge et job, for så har vi selvfølgelig et problem. Men de rederier, der skriver sig op til det her, ved godt, at det er en vigtig dagsorden, og de vil sætte en ledelsesrepræsentant i spidsen for det. Anne Trolle tror, at underskrifterne gør en stor forskel for, hvor mange kvinder der ender i branchen. - De (rederierne, red.) vil gøre, hvad de kan; det er min fulde overbevisning. De forpligter sig også til at dele resultaterne med os hvert år, siger hun. Hun håber, at 75 procent af rederierne skriver under på charteret i år.", "annotations": [{"label": 1, "user": 1}], "meta": {}, "annotation_approver": null}
{"id": 102, "text": "Skæve karakterer, action, drama og komedie. Det er karakteristisk for instruktør og manuskriptforfatter Anders Thomas Jensens film, som blandt andet tæller 'Blinkende Lygter' (2000), 'De grønne slagtere' (2003) og 'Adams æbler' (2005). Kendetegn for filmene er også skuespillerne Mads Mikkelsen, Nikolaj Lie Kaas og Nicolas Bro. Netop denne perlerække af skuespillere har Anders Thomas Jensen igen samlet til optagelser på den kommende film 'Retfærdighedens ryttere', og det er der en særlig grund til. - Jeg synes, det er de bedste. Det er nogle, jeg kender enormt godt, og når jeg skriver, så ser jeg dem, forklarer Anders Thomas Jensen. Også hos skuespillerne vakte det stor begejstring at blive samlet igen. - Det er det bedste, der kan ske i vores branche; at vi får lov at møde hinanden igen, gamle venner, siger Mads Mikkelsen. Både foran - og uden for - kameraet er det en gruppe mennesker, som Nikolaj Lie Kaas holder meget af, fortæller han. - Jeg har glædet mig, som jeg sjældent gør, til at lave den her film. Ikke bare, fordi det er Anders Thomas og Anders Thomas-univers og Anders Thomas-manuskript, men også fordi det er sammen med de her drenge, siger Nikolaj Lie Kaas. Men selvom Anders Thomas Jensen ynder at bruge gengangere, så øver han sig også på at få andre skuespillere med i sine film. En af de nye på rollelisten er Lars Brygmann. Han kan godt mærke, at der er en særlig stemning til Anders Thomas Jensen-optagelserne. - Jeg føler mig som den nye i klassen, og jeg skal lige lære sproget, men jeg er ved at finde ud af det. Men de har en jargon, som jeg ikke rigtig kan ramme endnu, siger Lars Brygmann. Også den 24-årige svenske skuespiller Gustav Lindh, som senest er kendt fra en bærende rolle i filmen 'Dronningen', spiller en af hovedrollerne i 'Retfærdighedens ryttere'. Han føler sig meget heldig over at få lov til at spille sammen med sine store skuespillerhelte. - Det er utrolig cool. Jeg er vokset op med Anders Thomas Jensen-film og alle disse skuespillere, som er mine helte. Jeg føler mig så heldig, at jeg får lov at lege med dem, siger han. 'Retfærdighedens ryttere' ligger meget tydeligt op ad 'Blinkende lygter' og 'Adams Æbler'. - Universet i filmen ligger midt imellem de to film. Og tematisk er der en masse ting som tro, Gud, religion, livets mening, tilfældigheder og fællesskab, som går igen, forklarer Anders Thomas Jensen. Selvom 'Retfærdighedens ryttere' ikke er en fortsættelse af de tidligere film, så er det en viderebygning af et 20-årigt langt samarbejde, og netop derfor var det fuldstændig naturligt for Anders Thomas Jensen at bruge de samme skuespillere igen. - Det giver en masse dimensioner til karaktererne, og man tør gå nogle steder hen med de figurer, vi skaber, som jeg ikke kunne forestille mig, at jeg turde, hvis jeg tog helt nye skuespillere ind og startede fra scratch, siger Anders Thomas Jensen. Men det kan også have sine ulemper at arbejde med en flok skuespillere, som kender hinanden rigtig godt. - Det kan give en masse larm og støj, for de pjatter alt for meget - det har de gjort i dag for eksempel, fortæller Anders Thomas Jensen. Dét at optage en film med folk, man kender godt, har stor betydning for optagelserne, fortæller Nikolaj Lie Kaas. - Man går lige til stålet og siger sin mening uden at være bange for, at de ikke forstår én, eller at man har skjulte tanker om at gøre sig selv bedre eller gøre sig selv federe, siger han, og Lars Brygmann supplerer: - Selvom sportsmetaforer er ulidelige, så er det ligesom at komme på hold med folk, som ved, hvor afleveringen falder henne. Der er enormt meget tillid fra den allerførste dag. Mads Mikkelsen er enig og uddyber, at Anders Thomas' filmunivers altid har været noget særligt. - Det er som om, at det univers, som Anders Thomas laver, med det samme føles som en ensemble-ting, og med det samme er vi i samme båd, og vi er godt klar over, at den er helt gal. Filmen bliver optaget på i alt 35 dage på locations både på Fyn og i Sverige og har premiere den 25. december 2020.", "annotations": [{"label": 2, "user": 1}], "meta": {}, "annotation_approver": null}
{"id": 103, "text": "Billund har Lego. Høje-Taastrup har DSB. Gladsaxe har Novo Nordisk. Prøv at tænk på din egen kommune. Ligger der også en stor, succesfuld virksomhed i den? For så er du en af de heldige. Borgerne får nemlig en bid af kagen, når virksomhederne betaler selskabsskat til kommunen. Jo større overskuddet er, jo flere skattekroner ender i kommunekassen. De fleste af de skattekroner ender hos staten. Men en god portion ender hos kommunen, som virksomheden ligger i. De penge kan i sidste ende lande hos de små i daginstitutionen eller hos de ældre på det lokale plejecenter. Eksempelvis tjente Billund 6.553 kroner per indbygger i selskabsskat i 2014. Det tal er nu steget til 18.471 kroner per indbygger i 2019. Men det er snyd for de kommuner, som ikke har så mange virksomheder i området. Det mener flere borgmestre. De foreslår derfor nu, at pengene fra selskabsskatten skal fordeles mere ligeligt mellem kommunerne. Det skal ske igennem det nye udligningssystem, som i forvejen fordeler penge mellem kommunerne, og som politikerne lige nu forhandler om. - Der skal være en mere retfærdig udligning i forhold til selskabsskatten, siger Carsten Rasmussen (S), borgmester i Næstved Kommune. Han bakkes op af andre borgmestre, blandt andet Bo Hansen (S) fra Svendborg Kommune: - Det er et parameter for, hvor god service kommunerne ender med at kunne give til borgerne. Derfor skal det tænkes ind. Ellers skal vi aftale, at det er godt nok med den løsning, vi har i dag. Det hører jeg bare ikke nogen, der siger, fortæller han. For på grund af teknikken i det nuværende system bliver alle kommuner nemlig trukket i penge, når selskabsskattekronerne triller ind – også selvom det kun er nogle kommuner, der får den helt store gevinst og kan beholde en del af pengene for sig selv. Det dur ikke, mener Søren Steen Andersen (V), borgmester i Assens Kommune. - Selvfølgelig må nogle kommuner tjene penge på selskabsskat, men problemet er, at andre så bliver modregnet den indtægt. Det skal laves om, siger han. Desuden spiller geografi en rolle. For en virksomhed, der arbejder med logistik, giver det god mening at være tæt på store veje eller en stor havn. Derfor kan beliggenhed være en afgørende faktor, som er svær at konkurrere med, lyder det fra Carsten Rasmussen (S), borgmester i Næstved Kommune. - Der er uretfærdighed i, at nogle virksomheder af historisk eller geografisk årsag ligger i nogle bestemte kommuner, og det rammer jo så os andre, der ikke har de samme muligheder for at tiltrække de virksomheder, siger han. Derfor stemmer flere borgmestre i. Indtægterne fra selskabsskatten skal deles, så alle kommuner får en del af kagen – uanset hvor virksomheden ligger. Det vil betyde, at Billund Kommune, som tjener 18.471 kroner om året per indbygger på selskabsskat, mister penge, men derimod løftes bunden i andre kommuner. Og det er ikke bare peanuts, hvis man lægger selskabsskatten ind i den samlede udligning. Sådan lyder vurderingen fra Aalborg Universitet. - For en almindelig kommune er der tale om 20-30 millioner, som man har mere eller mindre. Så det har en ret stor betydning i sidste ende, siger Per Nikolaj Bukh, professor på Institut for Økonomi og Ledelse. Men hov hov. Det koster jo penge at tiltrække erhvervslivet, lyder det fra Billund Kommune. For i og med at der er store virksomheder i kommunen, så skal der også investeres i bedre veje og byggemodnes, så de arbejdspladser bliver til i første omgang. Eksempelvis er Billund Kommune ved at bygge en ny indfaldsvej til Billund til den nette sum af 25 millioner kroner. Derfor skal der være en gulerod i selskabsskatteindtægterne, lyder det fra borgmester Ib Kristensen (V). - Desuden bor en stor del af medarbejderne, der arbejder i Billund, i vores nabokommuner. Så vi har ikke den personlige skat. Det har vi det fint med, men hvis vi skal have råd og incitament til at udvikle arbejdspladser, så er det vigtigt, at vi har den belønning i selskabsskatteindtægten, siger han. Samme stemme kommer fra Gladsaxe Kommune, der tjener godt 7.900 kroner i selskabsskat per indbygger. - Der er 35.000 borgere fra andre kommuner, der arbejder i vores kommune, og det giver omkostninger til infrastruktur og erhvervsområder, som det er rimeligt, at vi får dækket, sagde borgmester Trine Græse (S) i oktober. Der skal være en gulerod, når man som kommune arbejder på at tiltrække virksomheder og arbejdskraft. Men det kan faktisk lade sig gøre, uden at kommunen beholder selskabsskatten for sig selv, mener Dansk Industri. Erhvervsorganisationen foreslår nemlig en jobpræmie til kommunerne afhængig af, hvor mange private job, der bliver skabt i kommunen. Det vil betyde, at selskabsskatten slet ikke ender i kommunekassen, men at det hele ryger til staten, der herefter belønner kommunerne alt efter, hvor gode de er til at skabe private arbejdspladser. - Det vil betyde, at der er en større sammenhæng mellem kommunernes evne til at skabe og fastholde arbejdspladser og det udbytte, man får ud af det, siger Jacob Bræstrup, skattepolitisk chef i Dansk Industri. Samtidig vil sådan en jobpræmie være mere stabil for kommunerne at regne med. For indtægterne fra selskabsskatten svinger fra år til år. Det gør en jobpræmie ikke på samme måde, lyder det fra Dansk Industri. Man foreslår, at hver kommune får mellem 5.000-6.000 kroner per privat arbejdsplads, og Jacob Bræstrup understreger, hvor vigtigt det er at give en økonomisk gulerod til kommunerne. - Der er store omkostninger for en erhvervskommune. For eksempel at anlægge en ny vej. Og samtidig får nabokommunerne en del af den gevinst, hvis medarbejderne bosætter sig der og pendler frem og tilbage. Så vi er meget optagede af, at der skal være incitament for at skabe arbejdspladser, siger han.", "annotations": [{"label": 1, "user": 1}], "meta": {}, "annotation_approver": null}
{"id": 104, "text": "Lyden af bølgekvulp. Synet af trætoppe. Lugten af bål. Og ro. Naturen har en lindrende effekt på vores kroppe og sind. fra Syddansk Universitet, som har evalueret på det tre-årige projekt 'Sund i Naturen' i ti kommuner. - Naturen påvirker deltagerne i en positiv retning i forhold til trivsel, sundhed og livskvalitet, siger Søren Andkjær fra Institut for idræt og biomekanik på SDU. Friluftsrådet står bag projektet, og forskere har nu undersøgt, hvordan naturen har påvirket fire forskellige målgrupper: Kroniske syge, ensomme ældre og borgere med stress, angst eller depression samt børn med særlige behov. De tre første grupper oplever at have fået det bedre, efter de har været end del af projektet i naturen, mens det ikke ahr været muligt at evaluere på den sidste målgruppe. Svendborg var en af de ti kommuner, som gerne ville afprøve naturens helbredende kræfter og fokuserede på 'vildmænd.' En af sydfynske prøvekaniner blev Knud Fruelund. Han fik hjertestop for fem år siden. Men livet sluttede ikke der, for han fik chancen for et nyt og sundt liv. Naturen har helbredende kræfter, siger man. Og det siger Knud også. - Den giver ro. Jeg oplever nye ting ude i naturen. Vi hører havets brusen og bækken, der klukker. Det at være vildmand handler for Knud Fruelund om at finde ro i naturen. Det er ikke på hulemandsmåden, hvor du smører mudder i ansigtet, mens du råber og hamrer næverne mod brystkassen. I stedet laver vildmændene balanceøvelser, tryghedsøvelser og det allervigtigste: Vejrtrækningsøvelser. Knud har lært at trække vejret. Sådan rigtigt. Helt ned i maven. - Vi har allesammen godt af at slappe af. Dybt ned i kroppen. Der falder sådan en dejlig ro over en. Dét har en helbredende virkning. Kurset i Svendborg varede ni uger og var i forsøgsperioden betalt af kommunen. For at projektet kan leve videre, har Knud Fruelund sammen med andre vildmænd startet Vildmandsforeningen med 65 medlemmer. På den måde kommer projektet til at køre videre i frivillige hænder. Danske børn mangler ikke vitamin B, C eller D. De mangler Vitamin N, mener Peter Qvortrup Geisling, DR's sundhedskorrespondent. Han er opvokset med en fiskestang og kikkert i hånden. Han er en offentlig forkæmper for, at naturen skal gives på recept til syge danskere. Peter Qvortrup Geisling var vært på konferencen i torsdags, hvor forskningens resultater blev afsløret. Særligt én gruppe mener han, der skal meget, meget mere ud i naturen: Vores børn. - Børn er halvt så meget ude i naturen, som da jeg var dreng. Det går simpelthen ikke. Børnene misser en masse oplevelser, som er et godt modspil til en stresset børneverden i dag. Han tror, at det kan have store konsekvenser for den nye generation, hvis de ikke mærker vinden og tumler i bladene. - Hvis børnene ikke smager naturen, når de er børn. Så ved de intuitivt ikke, hvor de skal søge hen, når de bliver voksne og oplever stressen og presset. Vejle Kommune har haft så stor succes med at bruge naturen til syge og stressede borgere, at de skal lære andre kommuner om fordelene ved projekt 'Sund i Naturen.' Vildmandsprojektet i Svendborg er også ved at blive implementeret andre steder.", "annotations": [{"label": 1, "user": 1}], "meta": {}, "annotation_approver": null}
{"id": 105, "text": "Michael Schou fra Odense har en noget fredeligere tilværelse som anæstesilæge end kollegerne på sygehusene. Men hverdagen med bedøvelse af børn, der skal have fjernet mandler og polypper, kan snart blive skiftet ud med en hektisk periode på en intensivafdeling og alvorligt syge coronapatienter. - Jeg havde ingen betænkeligheder. Det her er en ekstraordinær situation, og så er det min pligt, hvis der er brug for mig, siger han. Sammen med knap 500 andre privatpraktiserende speciallæger har han sagt ja til at træde til på sygehusene for at behandle de mange coronasmittede patienter, som kan få brug for intensivbehandling i de kommende uger. Det er Foreningen af Praktiserende Speciallæger (FAPS), der har spurgt sine medlemmer, om de vil tilbyde deres assistance, hvis det bliver nødvendigt. Knap 700 af dem har svaret, og 493 har altså bekræftet, at de er klar til at forlade deres egen klinik og træde ind i en midlertidig ansættelse på et sygehus. Foreningens formand Kirsten Ilkjær vil gerne sende et tydeligt signal til dem, der sidder og planlægger beredskabet - så de ved, at de kan tælle de praktiserende speciallæger med fra start. - Vi ønsker at være solidariske med vores kolleger på sygehuse. Derfor er det rigtig flot, at så mange med så kort varsel har meldt sig klar til at rydde kalenderen og være en del af det her, siger hun. Sidste torsdag landede spørgeskemaet i de praktiserende speciallægers digitale postkasser med en svarfrist tirsdag. Selv om anæstesilæge Michael Schou ikke var forberedt på at blive spurgt, kunne han se, hvor det bar hen. Særligt situationen i Italien, hvor sygehusvæsenet har været ved at kollapse, sprang i øjnene. Som anæstesilæge er det meget sandsynligt, at han står i første række, hvis der bliver brug for de praktiserende speciallæger. - Jeg tænkte på mine kolleger på sygehusene og særligt på intensivafdelingerne og kunne se, hvor hurtigt det udviklede sig. Derfor tænkte jeg, at det også kunne komme til at berøre mig, siger han. Han fik hurtigt talt med sin kæreste, der selv er sygeplejerske, men nu underviser kommende sygeplejersker. Hun er også klar til at bidrage på sygehusene, selv om de har to små børn. - Så må vi se, om vi kan bruge bedsteforældre eller overveje, om vi skal tage imod et nødpasningstilbud. Mon ikke vores børn nok skal tilgive os det engang? forklarer Michael Schou. Han forventer, at han med en kort forberedelse vil kunne gå ind og hjælpe på intensivafdelinger, hvor han også tidligere har arbejdet. - Jeg har været i faget så mange år, at jeg kender det. Jeg har set alle patientkategorier og har ikke glemt, hvordan man passer alvorligt syge patienter, fortæller han. Formanden for Danske Regioner, Stephanie Lose (V), forventer, at sygehusene får brug for de praktiserende speciallæger. - Derfor er det fantastisk at høre, at så mange af dem har lyst til at træde til, siger hun og opfordrer dem til at melde sig i regionernes jobbanker. Danske Regioner indgik onsdag en aftale med Foreningen af Speciallæger. Den gør det muligt for både praktiserende speciallæger, praktiserende læger og også pensionerede læger at kunne gå direkte ind på hospitalerne og arbejde som læger på timelønsbasis.", "annotations": [{"label": 2, "user": 1}], "meta": {}, "annotation_approver": null}
{"id": 106, "text": "Der er reception på biblioteket i Svendborg, og alt er, som det skal være til sådan én. Der er salte snacks og kolde drikkevarer på runde borde, og der er et byrådsmedlem til at holde en tale. Den del står Lars Erik Hornemann (V) for. Han er en mand på 62 år. På den måde er alting også som det plejer. Aldersmæssigt er han prototypen på et byrådsmedlem i Danmark, mens kun fem procent af medlemmerne er under 30 år. Men til dagens reception er den unge generation alligevel repræsenteret. 18-årige Juliane Le Arp har fulgt med i hælene på Lars Erik Hornemann i de seneste måneder. Hun er en af 41 unge, der har ansøgt om at følge et siddende medlem af Svendborg Byråd. Det har været et skridt ind i en verden, hun ikke kendte ret godt, indrømmer hun. Det på trods af, at hun faktisk er politisk interesseret og medlem af Det Radikal Venstres Ungdom. - Generelt tror jeg, der er mange unge mennesker, der kun følger med i nationale nyheder. Vi har jo Fyns Amts Avis, men den er der jo ikke mange unge mennesker, der læser. Det gør lidt, at man ikke har direkte kontakt med politikerne på lokalniveau, siger Juliane Le Arp. Formålet med forløbet er at skabe nye, unge byrådsmedlemmer. Selvom 20 procent af alle voksne mennesker i Danmark er mellem 18 og 30 år gamle, så kommer kun 8 procent af byrådsmedlemmerne fra denne gruppe. Det skyldes blandt andet, at de unge ikke kender nok til, hvad der rører sig i byrådet. Det mener initiativtager fra Svendborg Ungdomsskole, Nete Janum. - Det kræver jo viden at engagere sig i kommunalpolitik. Det er rigtig svært at engagere sig i noget, man ikke ved ret meget om det, siger hun om tanken om at tage nogle af kommunens unge i mesterlære som politiker. Hun mener ikke, at det er den politiske interesse, der fejler noget. - De ved meget om landspolitik og international politik. Men mange af dem, der var til samtale for at komme med, fortalte, at de slet ikke havde noget lokalt perspektiv, siger hun. Det er et problem, at der ikke sidder så mange unge omkring Lars Erik Hornemann (V), når han er med til at tage beslutninger i byrådet. - For eksempel diskuterer vi tit, hvordan vi gør Svendborg til en bedre studieby. Der synes jeg, vi mangler den unge generation til at komme med ideer, siger han. Og det kan være problematisk for demokratiet, når der ikke er nogen unge mennesker med ved bordet. Det mener valgforsker på Københavns Universitet, Kasper Møller Hansen. - Hvis det bare er midaldrende hvide mænd, kan vi risikere, at byrådet mister legitimitet, og at vi ikke gider forholde os til lokalpolitik, hvis det bare er en gammelmands klub, siger han. Hvordan skal man så sørge for, at der er større aldersspredning i byrådet? Det er ikke nemt at svare på, lyder det fra valgforskeren. - Det er ikke fordi partierne ikke er bevidste om det. De har meget fokus på at få en mand og en kvinde, en tyk og en tynd, en gammel og en ung. Men det er bare svært, og der er et stykke arbejde at gøre, lyder det fra forskeren. Hvis man vil gøre noget konkret for at gøre byrådet mere repræsentativt, kan det være en idé at skrive kandidaternes alder på stemmesedlen. Det gør man blandt andet i Sverige. - Som det er nu, kan du ud fra stemmesedlen aflæse køn og ofte også etnicitet på kandidaten. Der kan man vælge at sige, at man også skal kunne se alderen, siger valgforskeren. Kasper Møller Hansen peger desuden på, at det er svært at engagere unge i det lokale, fordi de ofte er på vej andre steder hen på grund af uddannelse. Det billede genkender både ung og gammel i Svendborg. - Jeg skal væk fra Sydfyn. Med al respekt, lyder det eksempelvis fra 18-årige Juliane Le Arp, der lige nu går i gymnasiet. Og det har Lars Erik Hornemann hørt før i sine 19 år som byrådsmedlem. - Vi kender det internt i partierne, at vores ungdomsorganisationer tit skal starte helt forfra, fordi de unge, der stod i spidsen, er hurtigt videre, når de skal uddanne sig, siger han. Så selvom det er Svendborg Kommune, der har taget Julian Le Arp i mesterlære som byrådspolitiker, kan det være, at det er en anden kommune, der ender med at profitere af arbejdet. - Politik har altid interesseret mig, så det vil jeg bestemt ikke afvise, siger hun. Og den interesse, hun ikke havde, da hun startede med at følge Lars Erik Hornemann, har hun efterhånden tilegnet sig. - Det er meget interessant, hvis man lytter efter. Det berører os meget tæt på. Det er jo de omgivelser, som vi bor og studerer i, som vi kan ændre, siger hun.", "annotations": [{"label": 2, "user": 1}], "meta": {}, "annotation_approver": null}
{"id": 107, "text": "Mange fodboldspillere på alle niveauer har råbt efter dommeren i kampens hede, men der er en grænse for, hvad man kan tillade sig at sende af sted af ukvemsord. Det slog Retten i Odense i dag fast, da en 28-årig mand blev idømt 20 dages betinget fængsel og 40 timers samfundstjeneste for at have fremsat trusler under en seriekamp i 2018 mellem Odenseklubberne FC Avrasya og Kildemosen Boldklub. - Jeg skal nok sørge for, at du ikke kommer herfra i live, lød det i løbet af kampen fra en af FC Avrasyas spillere, og det førte altså i dag til en dom. Der er tidligere faldet domme for vold mod fodbolddommere, men ikke for trusler. I Fyns Fodbolddommerklub er man tilfredse med afgørelsen i retten. - Det er en fuldstændig uacceptabel opførsel. Det er dejligt for os, at der er faldet dom, og det er vi utrolig glade for, siger Mathias Bjørnø Christensen, der er formand for foreningen. Han vil ikke kommentere straffen til den 28-årige mand, der modtog dommen på stedet. - Det ligger ikke i vores regi at vurdere det. Vi er glade for, at der er afsagt en dom, og at der på den måde er sagt, at den her opførsel skal man ikke finde sig i som fodbolddommer, siger Mathias Bjørnø Christensen. Hos DBU Fyn vil man ikke udtale sig specifikt om dommen, og gør opmærksom på, at sagen allerede har kørt i DBUs interne system. - Der er givet karantæne, og så står det så enhver frit for også at lave et søgsmål, og det er der så gjort her, siger Claus Gram Pedersen, der er administrationschef hos DBU Fyn. Hos Fyns Fodbolddommerklub håber man, at dommen kan komme til at skubbe opførslen på landets fodboldbaner i den rigtige retning. For det er der behov for, mener formanden. Selvom de officielle tal hos DBU ikke indikerer det, så mener foreningen, at trusler forekommer oftere end tidligere. - Tonen er blevet væsentlig mere rå. Som fodbolddommer skal man stå model til markant mere, end man skulle for ti eller 15 år siden, mener Mathias Bjørnø Christensen. Det er hans håb, at det ændrer sig nu. - Nu ved de, at det har den mulige konsekvens, at der kan komme pletter på straffeattesten. Fra nu af vil det ikke være omkostningsfrit i det danske retssystem at komme med trusler på fodboldbanen, mener formand for Fyns Fodbolddommerklub, Mathias Bjørnø Christensen.", "annotations": [{"label": 1, "user": 1}], "meta": {}, "annotation_approver": null}
{"id": 108, "text": "Aksel Carlsen bor i Langeskov øst for Odense, men arbejder indimellem på Sjælland. Derfor står han ofte på toget på Langeskov Station, og står af samme sted, når arbejdsdagen er slut. Det var også planen en dag i efteråret. Men kort før ankomst går det op for Aksel Larsen, at han ikke kommer af. - Der var altså for meget fart på, til at toget overhovedet kunne nå at stoppe. Så var jeg godt klar over, at det blev en af de gange, hvor det ikke går som planlagt, siger Aksel Carlsen. Det er ikke en enlig svale. De sidste tre år har der gennemsnitligt været 24 forbikørsler på Langeskov Station på afgange, hvor toget skulle have været stoppet. Og det ramte Aksel Carlsen igen kort efter. - En gang, det er jo hvad det er. Men et par dage efter, så skete nøjagtig det samme en gang til. Så bliver man lidt negativ, siger han. - Efter en lang arbejdsdag, er det ikke lige det, man har allermest behov for. Men jeg får fat en i konduktør og spørger, hvorfor filan toget ikke er stoppet, fortæller Aksel Carlsen. Og der er simpelthen tale om rene forglemmelser hos lokomotivføreren. Det fremgår af et notat DSB har leveret til Transport- og Boligministeriet. Stationen ligger på en strækning, hvor der normalt bliver kørt en høj fart på 180 kilometer i timen, og det gør stationen sårbar for, at føreren glemmer at få bremset ned i tide. De 24 forglemmelser har nu fået Venstres folketingsmedlem Jane Heitmann til at kalde minister Benny Engelbrecht (S) i samråd. - Man kan ikke være bekendt, at toget ikke standser et par gange om måneden i gennemsnit, siger hun. Allerede i september, da antallet af forbikørsler på Langeskov Station i 2019 var nået op på 17, kontaktede Jane Heitmann ministeren. Ved den lejlighed sendte Benny Engelbrecth en kommentar via mail til DR, hvor han udtalte: \" Men i løbet af 2019 fortsatte problemet, og inden årsskiftet kom yderligere syv forbikørsler, så lokomotivførerne i alt glemte Langeskov Station 24 gange i 2019. Benny Engelbrecht ønsker stadig ikke at stille op til interview, men har igen sendt et mailsvar, der er næsten identisk: Nu har Jane Heitmann (V) altså kaldt ministeren i samråd for at få svar på, hvorfor forbikørslerne fortsatte i løbet af 2019. DSB beklager, at der de sidste tre år har været så mange forbikørsler. - Hver gang et tog ikke standser, hvor det skal, er det en gang for mange, siger kommunikationschef hos DSB Tony Bispeskov. Han fortæller, at man er gået i gang med initiativer, der skal huske lokomotivførerne på, at de skal stoppe i Langeskov. De har hængt plakater op med påmindelsen, hvor lokomotivførerne ser dem, og der er blevet sendt personlige mails, for at passagerer som Aksel Carlsen ikke kommer ufrivilligt til enten Odense eller Nyborg. - Vi kan ikke helt garantere, at det ikke sker, for der er tale om menneskelige fejl. Men vi kan heldigvis konstatere, at der ikke har været nogle forbikørsler i 2020 endnu, siger han. Langeskov Station har været omdiskuteret, da det ikke er en station, der har ret mange passagerer. Aksel Carlsen tror, at passagertallet kunne have været højere, hvis ikke forbikørslerne havde skadet stationens ry. - Jeg tror, at det har gjort, at nogle af de potentielle pendlere har valgt stationen fra og ikke tør stole på, at toget stopper, siger han. DSB har årligt 14.000 planlagte stop i Langeskov.", "annotations": [{"label": 2, "user": 1}], "meta": {}, "annotation_approver": null}
{"id": 109, "text": "Der er lasagne, kartofler, salat og varme supper på middagsbordet i Kirkens Korshærs varmestue i Odense. Og så er der også nye boller på suppen fra Christiansborg. For social- og indenrigsminister Astrid Krag (S) vil indføre et nyt panel, der skal repræsentere udsatte borgere fra hele landet. - Vi kan se, at endnu flere bliver hjemløse i provinsen, og derfor er det rigtig vigtigt, at vi har blik for hele Danmark, og at vi får endnu flere input, siger Astrid Krag (S). De forskellige input, som hun leder efter skal blandt andet komme fra kommunernes råd for udsatte. Det er råd rundt om i landet, der består af fagpersoner, der hver dag arbejder med udsatte borgere. Ministerens nye udmelding gør Kaj Skjølstrup glad. Han er leder af Kirkens Korshær i Odense, og har arbejdet med udsatte siden 1985. Han har også været med til at starte byens udsatteråd i 2007, og det er enormt vigtigt med en tættere kontakt mellem politikerne i Folketinget og dem, det hele handler om, mener Kaj Skjølstrup. - Der kan godt være langt fra varmestuen til Christiansborg, når politikerne træffer beslutninger. Derfor synes jeg, ministerens nye landspanel er en god ide, og jeg håber virkelig, at man vil lytte til os, siger Kaj Skjølstrup. Men det er kun 41 af landets kommuner, der har et kommunalt udsatteråd. Ni kommuner har et på vej. Derfor håber social- og indenrigsminister Astrid Krag (S), at flere kommuner får lyst til at lave et talerør for udsatte. For hun kommer til at bede om input ofte: - Jeg tror også, der vil være en større interesse nu, hvor de lokale udsatteråd får en direkte indgang til det landspolitiske niveau gennem panelet under Rådet for Socialt Udsatte, siger ministeren. Et rungende ja, lyder det fra Brian Dybro (SF). Han er rådmand for Beskæftigelses- og Socialforvaltningen i Odense. Ofte kommer udsatterådets input på dagsordenen, og faktisk har det udmøntet sig i flere politiske beslutninger. Blandt andet ansatte Odense Kommune en opsøgende medarbejder på gaden, fordi der var brug for ekstra hjælp. - Udsatterådet ved, hvad der rører sig. Det er afgørende for mig at have nogle at tage diskussioner med, hvordan vi forbedrer forholdene for nogle af de allermest udsatte i samfundet, siger Brian Dybro (SF). Men det er ikke alle kommuner, der vil have et udsatteråd. I Kalundborg kommune har man helt bevidst valgt det fra. Her ser man et udsatteråd som et bureaukratisk mellemled. Så hellere selv dukke op i varmestuen og snakke med de udsatte, mener Martin Damm (V), borgmester i Kalundborg. - Vi vil hellere selv ud og snakke med de udsatte i stedet for at spørge nogen, der repræsenterer dem. Så hvorfor ikke bare snakke direkte uden at proppe et ekstra led ind? Det vil vi hellere, siger Martin Damm. Han medgiver dog, at det kan være sværere i større kommuner at have så direkte en kontakt til de udsatte, som man har i Kalundborg. Derfor er det vigtigt, at kommunerne får mulighed for at gøre det, de mener, er den største hjælp for deres udsatte. Tilbage på Christiansborg kalder social- og indenrigsminister Astrid Krag det prisværdigt, at politkere vil snakke med de mennesker det handler om. Hun håber dog fortsat, at flere kommuner vil oprette udsatteråd. - Det er en direkte kanal til Christiansborg. Det er afgørende, at de mest udsatte borgere kommer til orde, og at udsatterådene ikke bliver en kommunal papirmaskine. Men jeg synes, vi har set en god udvikling med flere udsatteråd, og det vil jeg følge tæt, siger ministeren.", "annotations": [{"label": 2, "user": 1}], "meta": {}, "annotation_approver": null}
{"id": 110, "text": "Danske forældre, dansk navn, danske pas, dansk eksamensbevis, danske valgkort og et helt liv i Danmark. Listen er lang. Men den beviser ikke, at John Ville Rasmussen er dansk nok til at få bekræftet sit statsborgerskab. Historien gik viralt, , at en familie i Odense i værste fald kunne risikere at blive smidt ud, fordi faren manglede et indfødsretsbevis. Sagen har stået på i over to år, og efter den kom frem, er den blevet udskudt igen. Nu skriver Udlændinge- og Integrationsministeriet nemlig til John Ville Rasmussen, at han har tre måneder til at finde det endegyldige bevis - for ellers... sker der ikke noget. 69-årige John Ville Rasmussen blev født i Venezuela, og det er starttrinnet til den limbo, som han har danset med de danske myndigheder de seneste år. Sagen skulle være afgjort i starten af februar, men nu er den udskudt igen med det svar, at ministeriet henlægger den - altså gemmer den uafsluttet - hvis han ikke finder sin originale fødselsattest eller forældrenes originale vielsesattest. I et brev til Johns advokat skriver ministeriet: Det vil sige, at man vil lade familien være her uden nogen anden form for tilladelse, og at man stadig ikke vil give John Ville Rasmussen papir på, at han er dansker. - Det er pænt af dem, at de ikke smider os ud den 5. februar, men i min verden virker det meget uldent og underligt, synes John Ville Rasmussen. Hvis han skal acceptere brevets budskab, kommer afgørelsen aldrig, mener han. For de originale papirer, som ministeriet giver ham tre ekstra måneder til at grave frem, er umulige at finde. - Vi kan aldrig få et originalt frem. Vi kan måske få en kopi af en kopi, fortæller John, der har ledt i flere år og spurgt alle sine slægtninge. Da staten stadig ikke anerkender John Ville Rasmussen som dansker, er han også bange for, hvad der sker, hvis han skal på ferie eller besøge sine døtre, der for tiden bor i USA. - Det bliver aldrig sjovt at skulle gå igennem en paskontrol. Det er ikke fair. Det stresser mig, forklarer John Ville Rasmussen, hvis pas snart udløber. Siden historien kom frem, har 15 personer kontaktet John og DR. De er bekymrede for, at de kan ende i den samme situation, hvor de ikke kan bevise, at de er danskere. Nogle fordi de heller har ikke et indfødsretsbevis og ikke ved, hvordan sådan et så ud for 40, 50 og 60 år siden. Andre fordi de er pårørende og frygter for deres familiemedlem og egen fremtid i Danmark, efter de er født eller har boet i udlandet i en periode. Sidste år fik 52 ud af 957 ansøgere afslag på at få et dansk indfødsretsbevis. Regeringens støtteparti er klar til 'politisk kamp' for, at de danske myndigheder anerkender John Ville Rasmussen som dansker. - Den her sag er noget af det mest vanvittige, jeg nogensinde har hørt. Det er hovedrystende, siger Andreas Steenberg, der er udlændingeordfører for Radikale Venstre. Han synes, at brevet fra ministeriet gør sagen endnu værre. - Når man indser, at det er vanvittigt, så henlægger man bare sagen, siger han. Han håber, at udlændinge- og integrationsministeren vil samarbejde om at ændre reglerne. - Hele loven er baseret på, at man antager, at udlændinge er et problem og nogen, der vil snyde, siger Andreas Steenberg. Også kalder sagen for problematisk. Udlændinge- og integrationsminister Mattias Tesfaye (S) vil ikke stille op til interview, men i en mail til DR skriver han: - Hvis der er et politisk ønske om at se på reglerne, så vil jeg naturligvis gerne tale med de andre partier. Men jeg vil godt understrege, at myndighederne skal sikre sig, at folk er danske statsborgere. Så skal det selvfølgelig kunne administreres, så der også er almindelig sund fornuft. John Ville Rasmussen har flere gange efterspurgt et møde, hvor sagsbehandleren kan se og snakke med ham. Her kan hans søster, faster, moster, kusine og barndomsven også bevidne, at han har været i Danmark, siden han var fire år. Han og lillesøsteren har også fået lavet en DNA-test, som bekræftede, at de var helsøskende. Men den vil ministeriet ikke bruge i sagsbehandlingen. Nu har familien hyret en advokat, så de ikke står alene i kampen. Og selvom de ikke smides ud, så er ministeriets svar næsten lige så slemt for familien. - Min kone og børn kan teoretisk miste deres opholdstilladelse og statsborgerskab. Det er utilstedeligt i forhold til, hvad vi har været igennem, siger John Ville Rasmussen. Derfor opgiver han heller ikke kampen. Han vil ikke lade ministeriet henlægge sagen. Han vil have svar, så familien kan være tryg. - Jeg forfølger det. Jeg har lært, at jeg skal have et stykke papir på det, siger han. Det har ikke været muligt at få Udlændinge- og Integrationsministeriet til at svare på, om en henlæggelse af sagen betyder, at der kan bo personer i Danmark, som hverken har dansk statsborgerskab eller opholdstilladelse.", "annotations": [{"label": 2, "user": 1}], "meta": {}, "annotation_approver": null}
{"id": 111, "text": "Toget er aflyst. Sådan har beskeden lydt 2.886 gange på Svendborgbanen siden januar 2018. Men intet tyder på, at det bliver bedre for passagererne i det fynske den kommende fremtid. 37 procent af tiden skyldes aflysningerne signalfejl. Derfor valgte Banedanmark, der ejer strækningen, at Svendborgbanen som en af de første strækninger skulle have nye signaler. Siden 2017 har planen været, at Svendborgbanen skulle have nye signaler inden udgangen af 2021. Men nu viser dokumenter, som DR har fået aktindsigt i, at der ikke er nogen, der ved, hvornår arbejdet skal starte. Det vækker stor frustration hos Lukas Hainer Kjær. Hver dag tager han toget fra Odense til Svendborg og tilbage igen. Hvis han kommer for sent til undervisning, er der nemlig ikke nogen kære mor. - En stor del af mit fravær skyldes togforsinkelser. Når jeg skal til eksamen, tager jeg toget et par afgange tidligere. Jeg tør ikke satse på at tage det tog, der passer bedst. Den frustration kan Terese Berg nikke genkendende til. Hun har været daglig bruger af Svendborgbanen siden 2013. Men nu har hun fået nok. Frustrationerne over de mange aflysninger er blevet for meget. - Jeg er begyndt at tage kørekort. Jeg synes, det er en skam, at jeg føler mig tvunget til at fravælge offentlig transport. Det er både bedre for miljøet og billigere at tage toget. Men nu vil jeg have min frihed, fortæller den 46-årige gymnasielærer. Foruden irritationen over at komme senere til og fra arbejde, går forsinkelserne også ud over hendes elever. - Både eleverne og jeg er forberedte til undervisningen, og skal den aflyses, er det selvfølgelig super ærgerligt. Aktindsigten, som DR har fået, viser, at der er store uoverensstemmelser mellem Banedanmark og leverandørerne af signalerne, den franske virksomhed Alstom. Siden januar 2018 har Banedanmark rykket Alstom for en samlet plan over udskiftningen af de nye signaler på Svendborgbanen. Men den plan har Banedanmark her to år efter endnu ikke fået. Det betyder, at Banedanmark nu ikke ved, hvornår arbejdet kan gå i gang. - Jeg ville gerne kunne sige, at arbejdet på Svendborgbanen kunne begynde på en præcis dato. Men det kan jeg desværre ikke, siger Søren Boysen, der er direktør for signalprogrammet i Banedanmark. Og det er ikke kun Svendborgbanen, der nu holder for rødt lys. Det er bare ét ud af i alt 15 signalprojekter, som Banedanmark arbejder med i det østlige Danmark. Som det fremgår af kortet nedenfor, er der lige nu otte øvrige projekter, som ikke har hverken en slut- eller startdato. - Jeg ville gerne have holdt planerne, men når vi kan se, at nogle ting skrider, er vi nødt til at bytte rundt. Men den samlede plan for udrulningerne, der skal være færdig i 2030, holder stadig, forklarer Søren Boysen. Alstom har ikke ønsket at stille op til interview eller besvare kritikken fra politikerne. Men i en mail til DR skriver de: \"Signalprogrammet er et ekstremt komplekst projekt, og der er mange faktorer, som skal tages under overvejelse af både Alstom og Banedanmark i forbindelse med styringen af et projekt af denne type. Alstom og Banedanmark har en god dialog vedrørende prioriteringen af de forskellige linjer, og vi er sammen fokuseret på at løse de kommende opgaver\". Hos Banedanmark er Søren Boysen enig i den betragtning. - Vi har efterlyst nogle leverancer fra Alstom. Nogle har vi fået, andre har vi ikke fået, siger han. - Når man har en kontrakt som denne, og man skal samarbejde over så mange år, kan det ikke undgås, at man kommer til at diskutere lidt undervejs. Men jeg synes, det foregår professionelt og konstruktivt. -... Der er en professionel relation mellem os og Alstom, svarer Søren Boysen. Det er altså ikke kun på Fyn, signalprogrammet skaber udfordringer. Også i Næstved har trængsel på vejene og aflyste tog også sat en stopper for drømmen om at bo i provinsen for parret Charlotte og Jakob Witt. Efter at have boet i Fensmark lidt uden for Næstved i fire år har parret solgt huset, sat pendlerbilen til salg og flytter nu tilbage til i København. - Da vi flyttede herned, var man nærmest klar til at stikke spaden i jorden til motorvejen mellem Næstved og Rønnede. Den er blevet trukket op igen. De havde også lovet hurtige togforbindelser, hvor det ville tage 34 minutter at komme fra Næstved til Københavns Hovedbanegård. Den lader også vente på sig, fortæller Jakob Witt. Men udsigten til en endnu længere transporttid, når DSB om få måneder begynder på et længerevarende sporarbejde, fik parret til for alvor at kaste håndklædet i ringen. - Lige nu bruger min kone 15 timer om ugen på transport. Nogle gange bliver det både 20 og 25 timer på grund af togforsinkelser, og så er vi oppe på en halvtidsstilling i ren transport, fortæller Jakob Witt, der ikke ser bilen som en alternativ mulighed på grund af trængsel på vejene. Alligevel er det ikke med parrets gode vilje, at de pakker kufferten og forlader Sydsjælland. - Vi kommer til at savne det. Vi var glade for at bo i Næstved-området ved skoven, naturen og lokalmiljøet, siger Jakob Witt. Når Arriva til december overtager driften på Svendborgbanen, forventer de at være klar med nye togsæt, der kan køre på det nye signalsystem. Men forsinkelsen gør, at de nye vogne må blive i garagen på ubestemt tid. - Det betyder, at vi kommer til at køre en længere periode end forventet på det gamle signalsystem, og det kan give nogle forsinkelser. For eksempel på grund af de signalfejl, som det gamle system er belastet af, skriver Arriva i en mail til DR.", "annotations": [{"label": 2, "user": 1}], "meta": {}, "annotation_approver": null}
{"id": 112, "text": "Hverken Martin Folmer eller kammeraterne blev spurgt: 'Hvor gammel er du?', når de ville oddse eller sætte krydser på en tipskupon som teenagere. - Vi havde 13- og 14-årige med ned for at spille. Der var der ingen, der bad om id, så det var nemt at gøre det, siger Martin Folmer. I starten satsede de penge på håndboldkampe. Det kunne de godt, selvom man i Danmark skal være 18 år for at kunne spille om penge. I dag er Martin Folmer 22 år gammel og kæmper med spilafhængighed. Og han er langt fra den eneste, der startede tidligt. Næsten halvdelen af de mere end 400 spillere, der det seneste år har ringet til rådgivningslinjen 'StopSpillet', fortæller, at de begyndte at spille, da de var børn. - Det er overraskende for os, at så mange af de spillere, vi har talt med, har haft en spildebut, da de var under 18 år, siger Linda Lomborg, der er kontorchef hos Spillemyndigheden. Hun fortæller, at forskning viser en sammenhæng mellem tidlig spildebut og mistrivsel og afhængighed senere i livet. - Så der er alle mulige grunde til, at spildebut er så sen som muligt, og at man ikke har muligheden for at spille, når man er under 18 år, siger hun. I Danmark må unge under 18 år ikke spille om penge, når det kræver viden at vinde. Det kan eksempelvis være poker eller sportsvæddemål. Når det er Lotto eller skrabelodder, hvor man skal være heldig for at vinde, er aldersgrænsen 16 år. Men det er fristende at spille, selvom alderen ikke er til det. Det fortæller kammeraterne Markus Lohmann, Andreas Fuglsig, Sune Aagaard, Lukas Kær og Frederik Hansen. De er alle 17 til 18 år. - Man er sammen derhjemme en lørdag og kan spille på kampene og få et fælles adrenalinkick, siger Andreas Fuglsig. - Jeg begyndte at spille, da min storebror begyndte. Han vandt mange penge, og så ville jeg også, siger Frederik Hansen. Det er heller ikke en hindring, at nogle bettinghjemmesider har aldersbegrænsning og kræver NemID, for flere låner sig til et login hos ældre kammerater, fortæller de to gymnasiedrenge. De har også oplevet, at man kan spille i kiosker, uden at der bliver bedt om id. Men det er ulovligt at bruge andres login, understreger pressechefen i Unibet, Per Marxen. Han mener, det er svært for spiludbyderne at gardere sig imod. Som på andre online bettinghjemmesider skal man på Unibet bruge sit NemID for at logge ind. - Vi gør, hvad vi kan. Derfor mener vi også, at det er de fysiske spillesteder, der skal gå forrest, fortæller han. Danske Spil fortæller, at de forsøger at forhindre ulovligt spil på nettet og i de mere end 3.000 butikker, hvor man kan spille om penge. Indtil nu har de forsøgt med alderskontrol på hjemmesider og kampagner for både unge, forældre og ansatte i butikkerne. I 2020 vil de indføre et personligt spilkort, som skal vises, hvis man vil spille i en fysisk butik. Spilkortet er en ny slags id, som alle skal vise, hver gang man spiller om penge – uanset om man er 50 eller 18 år gammel. - Vi kan ikke have den usikkerhed siddende på os. Vi har ansvaret som spiludbydere, og vi vil simpelthen ikke have, at unge under 18 år spiller. Spil er for voksne. Ikke for børn, siger Stine Hove Marsling, CSR-direktør i Danske Spil. Danske Spil ser gerne, at andre spiludbydere følger trop. Derfor håber Stine Hove Marsling på, at politikerne griber ind, så spilkortet bliver et lovkrav for alle spiludbydere - og ikke kun for Danske Spil. Spilområdet hører under skatteminister Morten Bødskov (S), og tallene fra StopSpillet bekymrer ham. Han glæder sig til at se på Danske Spils nye id-løsning: - Det er en rigtig god ide med et spilkort. Det er også et af de forslag, vi her på Christiansborg skal drøfte i løbet af foråret, siger han. Skatteministeren har dog særligt fokus på skrappere metoder over for de butikker, der lader unge under 18 år spille. - I dag slipper man med en bøde på et par tusind kroner. Det mener jeg er for lidt. Vi har en klar lovgivning på området, men det er åbenbart svært at forstå. Derfor vil jeg se på, hvordan vi skærper straffen over for spiludbyderne, for de har et ansvar, siger Morten Bødskov. Han løfter også pegefingeren mod forældre og omgangskreds til de børn og unge, der spiller ulovligt. For som pårørende har man også et ansvar, fortæller Morten Bødskov, men: - Dem, der sælger spil skal vide, at hammeren falder hårdt, hvis ikke man spørger om legitimation. Uanset tvivl eller ej skal man vide, hvem man står overfor, siger ministeren. 22-årige Martin Folmer ærgrer sig over, at det var muligt for ham og kammeraterne at spille om penge allerede som børn. - Hvis der havde været mere kontrol, så tror jeg, det havde gjort en forskel, og så havde jeg ikke brugt så mange penge, fortæller han.", "annotations": [{"label": 2, "user": 1}], "meta": {}, "annotation_approver": null}
{"id": 113, "text": "Klamphuggeri, amatøragtigt og helt grotesk. Sådan lyder den skarpe kritik mod Miljøstyrelsen og Kammeradvokaten i sagen om de to miljøskibe Sif og Frigg, der på femte år ligger ubrugte og uombyggede hen i Svendborg Havn. Ombygningen af skibene, der skal hjælpe Miljøstyrelsen med at overvåge havene for forurening, har været igennem flere udbudsrunder, uden det har givet resultat. - Jeg er simpelthen så arrig, rasende og gal over sådan en klamphugger af en kammeradvokat, siger det nordjyske folketingsmedlem Bjarne Laustsen (S). Kritikken kommer efter, at det nordjyske skibsværft Jobi Værft mandag for anden gang oplevede, at Miljøstyrelsen annullerede et udbud i 11. time, som de ellers havde vundet. Katamaranfærgerne Sif og Frigg, som er købt i England, må ikke bruges i Danmark, før de er bygget om, så de kan leve op til de danske myndigheders krav om sikkerhed og arbejdsmiljø. Efter flere års venten så det i december 2019 ellers ud til, at de to miljøskibe endelig kunne blive ombygget og gjort klar til at komme på havet. Som eneste byder vandt Jobi Værft i januar udbuddet, der gav dem retten til at ombygge skibene. Men mandag meddelte Miljøstyrelsen, at udbuddet skal gå om, fordi statens advokat, Kammeradvokaten, har lavet en fejl. Det betød, at Jobi Værft i Strandby mistede en ordre til en værdi af 30 millioner kroner. - Landets dyreste og bedst uddannede advokat, som får tårnhøje salærer, og så laver han en fejl, og der er kun de små værfter og deres medarbejdere i Danmark til at betale prisen, siger Bjarne Laustsen (S). Bjarne Laustsen mener, at det bør få konsekvenser for Kammeradvokaten, at udbuddet igen er aflyst. - De har brugt hundredtusindvis af kroner, og det er jo ikke bare værftet selv. De har underleverandører, som de har lavet aftaler med. Og så bliver de brændt af alle sammen, mener Bjarne Laustsen. Han mener samtidig, at Kammeradvokaten bør afholde de investeringer, der har været for værfterne i forbindelse med udbuddet, når udgifterne bliver gjort op. Kravene i udbudsmaterialet er af flere værfter blevet kritiseret for at være både uklare og ublu. Blandt andet fordi der skulle stilles store bankgarantier for at kunne vinde opgaven. Vicedirektør i Miljøstyrelsen oplyser, at der bliver lyttet til kritikken. - Vi vil gøre alt, hvad der er menneskeligt muligt, for at sikre, at udbudsmaterialet kommer helt i orden - herunder vil vi have fokus på de garantier, der har været problemer med, siger Lars Møller Christensen. Kammeradvokaten oplyser, at udgifter i forbindelse med et genudbud vil blive afholdt af Kammeradvokaten, og at advokaten derfor laver næste udbud uden beregning. Hos brancheorganisationen Danske Maritime er de også ved at undersøge de juridiske muligheder for værfterne - både dem, der har budt, og dem, der valgte ikke at byde på grund af misinformationen i udbuddet. - Når vi har fået kortlagt mulighederne, vil vi i samarbejde med vores medlemmer finde ud af, hvad det næste bliver, fortæller administrerende direktør Jenny Braat og fortsætter: - Jeg kan nemt se for mig, at der vil blive stillet nogle erstatningskrav, og der vil blive stillet nogle krav omkring dækning af omkostninger i forbindelse med denne her sag. Også Miljøstyrelsen vil se på, om der kommer øvrige udgifter, som de vil stille Kammeradvokaten ansvarlig for. For eksempel kan det koste endnu flere penge at have skibene liggende i Svendborg Havn, mens udbuddet går om, fortæller vicedirektør i Miljøstyrelsen Lars Møller Christensen. - Vi er ved at opgøre, om der kommer en eller anden ekstraudgift, og hvis det er tilfældet, så vil vi gøre et krav gældende over for Kammeradvokaten. Indtil nu har det kostet 270.000 kroner i skibsafgifter og elektricitet at have miljøskibene liggende i Svendborg Havn siden 2015. Og nu må det snart have en ende, mener den fynskvalgte folketingspolitiker Erling Bonnesen (V), som vil presse på over for ministeren for, at der sker en udvikling i sagen. - Vi kan jo ikke blive ved med at have de to skibe liggende uvirksomme hen i havnen. Det ender jo med, at de ruster op, siger han. Direktør i Jobi Værft er skuffet over beskeden om, at udbuddet igen skal gå om. Særligt fordi Kammeradvokatens grund var, at der var sket en juridisk fejl. - Det virker jo fuldstændig grotesk, fordi det er noget, man kunne have løst, hvis man havde ønsket det. Man har haft rigeligt med tid til at kigge på de her ting, siger direktør Jesper Faurholt Jensen. Jobi Værft havde glædet sig til opgaven med at ombygge miljøskibene og havde brugt lang tid på forberedelserne. - Jeg føler et eller andet sted, at man rykker gulvtæppet væk under os. Jeg er skuffet og ophidset over den her måde, vi bliver behandlet på. Også Faaborg Værft er overrasket over sagens forløb. Faaborg Værft er et af de værfter, der oprindeligt havde budt ind på opgaven i 2012, men de trak sig, da der var for store risici ved de ting, de skulle stå til ansvar for, fortæller direktør Jan Mortensen. - Det pågældende ombygningsværft skulle tage ansvar for selve nybygningen, som var foretaget i England tilbage i 2011, og det er helt utænkeligt for et ombygningsværft at sige 'ja tak' til sådan en ordre. Jan Mortensen er rystet over, at udbuddet nu igen skal gå om. - Det er da helt katastrofalt, at man skal være vidne til det - både som skatteborger og som værft. Det er meget amatøragtigt, siger han. DR har forsøgt at få en kommentar fra Kammeradvokaten, men det er ikke lykkedes. Miljøstyrelsen oplyser, at genudbuddet iværksættes snarest muligt af hensyn til idriftsættelse af Miljøstyrelsens miljøovervågning.", "annotations": [{"label": 1, "user": 1}], "meta": {}, "annotation_approver": null}
{"id": 114, "text": "Minderne om hustruen Berits sidste tid er stadig fremtrædende i 49-årige Henrik Nyegaards hjem i Rynkeby på Fyn. Hun var 48 år, da hun døde af sin kræftsygdom i oktober sidste år. Men fra billeder på væggen følger hun stadig med i hans og deres tre børns liv. I lænestolen ved siden af Henriks sidder deres fælles yndlingsdyr, pandaen, som en tøjbamse iført hendes morgenkåbe og sutsko. Når han sidder ved siden af om aftenen, lader han en finger glide ned i kanten af sutskoen og aer den. - Det lyder åndssvagt, men det hjælper mig. Det giver en nærhed og ro, at jeg ved, at hun sad der, fortæller han. Berit nåede at tilbringe 11 dage i hjemmet med vished om, at livet snart var forbi. - Hun livede op ved at komme hjem i trygge, vante omgivelser, og det gjorde børnene også. Jeg kan godt forstå, når man taler om, at man også bliver syg af at være på et sygehus. Det var helt klart en fordel for hende at være hjemme, siger Henrik Nyegaard. Familien tæller også parrets to sønner på 14 og 19 år, der bor hjemme, samt deres 22-årige datter, der er flyttet hjemmefra. At tilbringe den sidste tid derhjemme blev muligt, efter en læge søgte om et såkaldt terminaltilskud til Berit. Tilskuddet gives til døende patienter, der vurderes kun at have kort tid - uger eller måneder - tilbage at leve i. Det betyder, at de får dækket al lægeordineret medicin af det offentlige. Medicin, som man får gratis, hvis man er indlagt på et sygehus. Men det er ikke alle døende kræftpatienter, der får den mulighed. Et nyt studie lavet i samarbejde mellem forskere fra sygehuse og universiteter i Aarhus og Aalborg viser, at der er stor forskel på, hvor stor en andel af døende kræftpatienter, der modtager terminaltilskud, i forhold til hvilken landsdel de bor i. omfatter godt 135.000 kræftpatienter, der døde i perioden 2007-2015. Resultaterne viste, at der overordnet var flere patienter vest for Storebælt, der fik tilskuddet end øst for Storebælt. For eksempel var der relativt set 33 procent flere døende kræftpatienter, der fik tilskuddet i Region Midtjylland end i Region Hovedstaden. Men der er også lokale forskelle mellem kommunerne i alle landsdele. Søren Paaske Johnsen, der er professor og overlæge på Det Sundhedsvidenskabelige Fakultet ved Aalborg Universitet, er en af forskerne bag studiet. Han forklarer, at terminaltilskuddet er en konkret måde at måle, om sundhedsvæsenet giver den døende patient mulighed for at gå fra en livsforlængende til en lindrende indsats, der i fagsprog kaldes palliation. - Terminaltilskuddet er en indikator for, om patient og sundhedsvæsen er nået frem til en fælles erkendelse af, at patienten er i en terminal fase, hvor det ikke længere handler om helbredelse, men om at få den bedst mulige sidste tid, sige han og fortsætter: - Det er vanskeligt at få et veltilrettelagt sidste livsforløb, hvis den beslutning ikke er truffet. Tilskuddet kan altså være starten på den samlede palliative indsats. Helen Bernt Andersen, formand for Kræftens Bekæmpelse, mener ikke, det er godt nok, at der kan være forskelle i den størrelsesorden. - Det bør være ret ens. Det kan vi ikke være bekendt i et land som Danmark. Der er vi nødt til at sikre, at den sociale ulighed i sundhed ikke skinner så tydeligt igennem, mener hun. Også selvom de bagvedliggende intentioner kan være gode nok, fordi man fortsat vil forsøge at behandle patienten for sygdommen. - En gang imellem skal man måske lige stoppe op. Hvis det ikke kommer til at være godt for den pågældende patient, at man bliver ved at behandle, skal man sætte noget andet i stedet. Da er den palliative støtte og omsorg rigtig god for mange patienter, siger Helen Bernt Andersen. For Henrik og Berit Nyegaard i Rynkeby gik terminaltilskuddet hånd i hånd med, at en række ting blev lettere i den sidste tid, så Berits ønske om at tilbringe den sidste tid hjemme kunne realiseres. - Så kunne vi bruge vores energi på et få det bedste ud af det. Nyde hver dag. Der var fred og ro, og vi kunne fokusere på at gøre den sidste tid så god som mulig, siger Henrik Nyegaard, der arbejder som salgsassistent. Tidligere, når hun var på sygehuset, var det et praktisk puslespil, og Henrik Nyegaard følte, at han ikke også kunne sørge for deres børn. Det var stressende, og han havde dårlig samvittighed, både når han var hos sin kone, og når han var hjemme hos børnene. - Så det gav ro, at hun lå lige her hos os. Vi havde ikke kunnet holde til at køre frem og tilbage, hvis vi skulle have gjort det den sidste tid. Hun havde svært ved at rejse sig fra en seng og sidde i en bil. Alternativt havde hun formentlig været indlagt på sygehuset. - Og det var ikke et rart sted at slæbe sine børn med hen. De ville ikke have kunnet holde til at skulle derud hver dag, siger han. Stephanie Lose (V), formand for Danske Regioner og regionsrådsformand i Region Syddanmark, forklarer, at hun grundlæggende er optaget af, at alle døende patienter får den nødvendige hjælp og støtte i den sidste tid. - Men jeg synes, man skal være påpasselig med at gøre terminaltilskuddet til et sandhedsvidne i forhold til, hvor man er i mål og ikke er i mål med den her indsats. Så derfor skal det blive ved med at være et fokusområde for os, siger hun. Hendes kollega i Danske Regioner, Karin Friis Bach (R), der er formand for Sundhedsudvalget, vil dog tage undersøgelsens resultater op i sit udvalg. I lang tid vidste familien Nyegaard, at Berit var uhelbredeligt syg, men lægerne forsøgte at forlænge hendes liv med behandling. I august 2019 havde kræften spredt sig yderligere, og parret tænkte i det stille på, hvor det bar hen. Til sidst fik de beskeden om, at der ikke var mere at gøre. Hun var så svækket, at selve behandlingen kunne slå hende ihjel. Terminaltilskuddet blev søgt med henblik på, at hun kunne tilbringe den sidste tid hjemme. Henrik Nyegaard mærkede, hvordan det åbnede døre for familien. Dels havde de fri adgang til den nødvendige medicin mod smerter og bivirkninger, som løb op i flere tusinde kroner. Dels gav lægens terminalerklæring bedre mulighed for at søge hjælp og støtte hos kommunen. For eksempel kom der en medarbejder fra kommunen og satte gummimåtter over alle dørtrin, så Berit Nyegaard kunne komme rundt i sin kørestol. Familien havde også mulighed for at få fuld hjemmehjælp. Ledende overlæge på kræftafdelingen på Odense Universitetshospital (OUH) Peter Sørensen er helt bekendt med, at kræftpatienter helst vil være hjemme i den sidste tid. Erfaringen er, at det gælder for 70 procent af patienterne. Alligevel dør mere end to tredjedele af patienterne på sygehuset, forklarer han. - Vi ved, at jo længere tid vi behandler, jo større er risikoen for at dø på et sygehus. Man risikerer simpelthen, at man dør af svækkelse og komplikationer til behandlingen. Vi skal have fundet det rigtige niveau, hvor vi går væk fra den aktive behandling og bliver mere målrettet på det terminale forløb. Det niveau er vi ikke helt i mål med endnu, siger han. Men det er svært. Også for patienterne, der ofte selv vil blive ved at forfølge håbet, selvom det går imod deres eget ønske. Peter Sørensen peger samtidig på, at flest får terminaltilskud i de regioner, der har flest hospicepladser og den mest veludviklede palliative indsats. Og så viser den generelle ulighed i kræftbehandling på baggrund af for eksempel indkomst, uddannelse og enlighed sig også. - Hvis vi bruger det her terminaltilskud som en markør for, hvor mange der går over i et planlagt terminalt forløb, så er der markant færre i den ringeste gruppe her, der får det tilbud. Så det er for mig bare endnu et tegn på den ulighed, der er i kræftbehandling generelt, siger han. Hvor palliativ behandling typisk har været noget, der fulgte efter al afsluttet behandling, arbejder man på OUH og andre steder med at integrere de to elementer tidligere i sygdomsforløbet. Det kalder de for rettidig palliation. - Der begynder vi at tænke mere i, at man skal langt tidligere på banen med et palliativt tilbud, endda før man bliver terminalerklæret, så det bliver en proces og ikke et forløb, der følger efter hinanden, siger han. For familien Nyegaard blev den følelsesmæssige rutsjetur, der fulgte med beskeden om, at det snart var slut, både barmhjertig og ulykkelig kort. Natten til den 11. oktober kunne Berit ikke få vejret, og hverken hendes mand eller den tilkaldte hjemmesygeplejerske turde andet end at ringe 112. Ved syvtiden om morgenen ankom de til Odense Universitetshospital. Knap syv timer senere sov Berit ind. - Det gør mest ondt på mig, at jeg måtte bryde mit løfte om, at hun kunne sove ind herhjemme. Men det håber jeg, at hun accepterede, for jeg vidste ikke, hvad jeg skulle gøre, og så var det bedre, at hun fik den nødvendige hjælp til sidst, siger Henrik Nyegaard.", "annotations": [{"label": 1, "user": 1}], "meta": {}, "annotation_approver": null}
{"id": 115, "text": "Den tidligere DR-vært i filmprogrammet 'Bogart', Ole Michelsen, er død. Det bekræfter Susanne Grue Jørgensen, der var Ole Michelsens ven, til DR. Ole Michelsen var det tætteste, man kommer på en egentlig 'Mister Film' på dansk tv, lyder det fra kolleger. Helt tilbage fra 1985 og frem til 2002 anmeldte han biografaktuelle film og uddelte mellem en og fem hatte til filmene, alt efter hvor gode de var. Desuden var han manden bag sætningen \"Film skal ses i biografen\", som man ofte kunne høre i slutningen af programmet. Jonathan Herrik, der er redaktør i DR, lærte Ole Michelsen at kende på et kursus om film og humor for 20 år siden. Og netop humoren var noget af det, der kendetegnede Ole Michelsen. - Ole var sød og sjov, og så var han en ægte gentleman – altid velklædt, altid deltagende i samtalen og altid klar med en morsom og begavet replik, siger Jonathan Herrik. Ole Michelsen er født 4. april 1940 og droppede sin universitetsuddannelse for at tage til Frankrig for at forfølge sin drøm om at blive filminstruktør. Der blev han instruktørassistent for den franske instruktør Jean-Pierre Melville på filmen 'Storgangsterens sidste kup' fra 1966. Men i stedet for at instruere film begyndte han at arbejde som freelancejournalist for flere medier. Da Ole Michelsen senere vendte tilbage til Danmark, blev han ansat i DR, hvor han blandt andet lavede programmet 'Kardinalernes middag'. Men det var særligt filmprogrammet 'Bogart', han blev kendt for. - Han gjorde noget helt specielt. Han kunne fortælle om film, så det blev storladent uden at gøre det for højtideligt. Han gjorde det til noget helt særligt, og han tog kulturen seriøst, siger Jonathan Herrik. Ole Michelsen har længe været åben om, at han var ædru alkoholiker, hvilket han beskrev i bogen 'Den dansende dæmon' fra 1999, som han også holdt foredrag om. I et interview med fortalte han i 2016, at alkoholen begyndte at tage styringen over ham, da han var i 40'erne. Han fortæller også, at det var i forholdet til datteren, alkoholen forårsagede størst ulykke, men også at han var ved at miste sit job som filmanmelder på 'Bogart'. - Min kulturredaktør var engang ude at samle mig op i en brandert, og så vidste alle det. Til sidst blev jeg taget ind til en samtale: \"Jeg ved, at du har et alkoholproblem, Ole. Det må du altså gøre noget ved\". Meget mere sagde min chef ikke, men det gjorde indtryk. Sådan en replik bryder man sig jo ikke om at høre, fortalte han til . Per Juul Carlsen, der nu anmelder film for DR, lavede indslag til 'Bogart' i et halvt år. Han mener også, at Ole Michelsen kunne noget helt særligt. - Han havde en utrolig naturlighed på skærmen, som man ikke ser i dag på tv, fordi alle værter nærmest bliver trænet til være på tv af de samme trænere. Han var naturlig i den måde, han talte på og bevægede sig på. Den måde han smilede på og hans mimik. - Det er altid ham, folk fortæller, er den rigtig gode filmanmelder, og selvom det kan være frustrerende at få det at vide, når man selv er filmanmelder, så havde Ole evnen til at være naturlig og afslappet som tv-vært. Det er noget, jeg ikke ville kunne lære, siger Per Juul Carlsen. Da Per Juul Carlsen begyndte at lave sine egne filmindslag til DR, holdt Ole Michelsen stadig et vågent øje med filmstoffet. Og når Per Juul Carlsen fortalte om fransk film og klokkede i udtalen, så var han sikker på, at der kom et opkald fra den gamle 'Bogart'-vært. - Men når han ringede, var hans humør altid højt. Selvom nogle måske så ham som lidt for intellektuel og frankofil, så elskede han film, og han var helt nede på jorden, siger Per Juul Carlsen. Inden sin død fortalte Ole Michelsen til DR, hvad han gerne vil huskes for.", "annotations": [{"label": 2, "user": 1}], "meta": {}, "annotation_approver": null}
{"id": 116, "text": "Der kommer til at gå mindst to år, før pendlerne på Svendborgbanen får glæde af nye signaler, så togene kan køre mere præcist fremover. Det er den nedslående melding fra transportminister Benny Engelbrecht (S) i et brev til fem fynske borgmestre. I begyndelsen af februar bad de ministeren komme med et klart svar på, hvornår de nye signaler ville være på plads, fordi problemerne på togstrækningen mellem Svendborg og Odense har vokset sig for stort. Problemer med signalerne giver både forsinkelser og aflysninger på Svendborgbanen. I perioden fra januar 2018 til januar 2020 skyldtres 37 procent af aflysningerne signalfejl. Derfor valgte Banedanmark, der ejer strækningen, at Svendborgbanen som en af de første strækninger skulle have nye signaler. Gennem længere tid har det været planen, at Svendborgbanen skulle have nye signaler inden udgangen af 2021. Men nu lyder beskeden, at man tidligst er klar i 2022 eller derefter, som ministeren formulerer det. Det har fået blodet til at koge hos flere af de berørte borgmestre blandt andre borgmester i Faaborg-Midtfyn Kommune Hans Stavnsager (S), som er skuffet over ministerens svar. - Det er lidt en sludder for en sladder at sige, at der er prioriteret, som der er, og det er der ikke rigtig noget at gøre ved. Jeg synes ikke, der er så meget imødekommelse i forhold til at prøve at løse problemerne i den mellemliggende periode, siger han. Borgmester i Svendborg Kommune Bo Hansen (S) stiller sig spørgende over for udmeldingen. - Jeg var egentlig meget godt tilfreds, hvis nu der havde stået, at man måtte udskyde det til 2022, men netop den del af sætningen 'eller derefter' gør jo i virkeligheden, at vi ikke får noget svar på det spørgsmål, vi stiller. Frustrationerne er også til at få øje på ude på perronen i Odense. 18-årige Nicholas Simer Dam bruger Svendborgbanen dagligt, når han pendler til HF i Odense, og for ham har de mange forsinkelser store konsekvenser. - Jeg får rigtig meget fravær - særligt om morgenen, fordi toget ikke kommer til tiden. Jeg bliver nødt til at stå en time tidligere op for at tage toget en time tidligere, så jeg ikke får fravær, siger han. Men der er også de pendlere, der ikke synes, det er det store problem. Siam Christensen, som arbejder miljøsagsbehandler i Odense Kommune, er en af dem. - Når toget er forsinket, så sidder jeg bare og arbejder, og når det er aflyst, så tager jeg måske hjem og arbejder og aflyser mine møder, men det kan være lidt irriterende nogle gange, siger hun. Det sidste ord er endnu ikke sagt i den sag. Det forsikrer flere af de fynske politikere. - De fynske borgmestre har møde med de fynske folketingspolitikere inden for en måneds tid, og punktet er allerede sat på dagsordenen, og så må vi prøve at få MF'erne til at presse på, siger Hans Stavnsager, borgmester i Faaborg-Midtfyn Kommune. Transportministeren skriver i sit svar til borgmestrene, at lige nu prioriteres arbejdet på to af strækningerne ved Næstved. Herefter vil Svendborgbanen tidligst komme på tale.", "annotations": [{"label": 2, "user": 1}], "meta": {}, "annotation_approver": null}
{"id": 117, "text": "Kulturjournalist, forfatter og tv-vært Ole Michelsen er død i en alder af 79 år. DR har bedt Ole Michelsen fortælle om sit liv og tankerne om døden i videoen herover, der efter aftale først offentliggøres nu, hvor han er væk. - Nu når jeg er død, mine damer og herrer, kan jeg sige, at jeg efterlader mig et dejligt langt og varmt liv, som jeg har haft utroligt meget glæde af. Måske I kan komme til at se mig igen og tænke på, hvem han var, lyder det blandt andet fra Ole Michelsen i hans hilsen. Ole Michelsen er kendt fra DR's filmmagasin 'Bogart', hvor han fra 1985 til 2002 anmeldte aktuelle film, og lige netop filmanmeldelserne er det, som Ole Michelsen gerne vil huskes for. Adspurgt hvad han håber på for fremtidige generationer, svarer han, 'at vi holder op med at slås'. - Jeg håber, at det stilner meget af, og at vi måske bliver mere fredsommelige, end vi har været tidligere.", "annotations": [{"label": 2, "user": 1}], "meta": {}, "annotation_approver": null}
{"id": 118, "text": "Det var ikke lige mord og døde mennesker, der stod på ønskelisten, da de tre kvinder søgte ind på radiografuddannelsen i Odense. For normalt arbejder radiografer med røntgen af levende patienter på sygehuse og klinikker. Alligevel var det kælderen på retsmedicinsk, som blev rammen for deres afsluttende opgave, som har gjort Danmark til et førende land inden for scanning af mistænkelige dødsfald. - Det er helt fantastisk. Vi er stolte, spændte og overraskede over, at det ser ud til at blive brugt globalt, siger Julie Nielsen. Sammen med sine to medstuderende Dina Bech og Pernille Nielsen har hun fundet ud af, hvordan retsmedicinere kan tage meget bedre billeder med en CT-scanner, end de hidtil har gjort. Det betyder, at man i mange tilfælde helt kan undgå at skære i de afdøde, og at flere får en mere præcis dødsårsag. Og den viden gør pigerne til verdensførende, mener retsmediciner og professor Peter Mygind Leth: - Det er absolut banebrydende. De er pionerer. De udforsker et nyt område, og det er værdifuldt, siger han og forklarer, hvorfor skoleprojektet i sidste ende kan betyde, om en morder går fri: - At opklare et mord er et teamwork. De udgør en del af det, og en kæde er ikke stærkere end det svageste led. Nu sikrer vi, at det led ikke længere er et svagt led. De studerendes forbedringer skaber flere nuancer i billedet, så det bliver lettere at se eksempelvis indre blødninger, sammenklappede lunger og knoglebrud. Peter Mygind Leth sammenligner det med, at de har kigget på fugle med en kikkert, der ikke var indstillet ordentligt. Nu er den justeret, så nu kan de se, hvilken fugl de sigter på. For enden af de lange, kolde kældergange ligger obduktionsrummet. Knive, hammer og et utal af sakse er lagt sirligt parat. Det er, som vi kender det fra krimiserier og true crime. Men fremtiden befinder sig et andet sted, mener Peter Mygind Leth, som viser vejen ned til et depotrum. Blandt gamle malerier og kasser står CT-scanneren. Det er et arvestykke fra Fredericia Sygehus, som ikke ville flytte den med, da deres røntgenafdeling lukkede. Den er ikke den nyeste model og sender mere stråling end dem, som radiograferne bruger til patienter, men til afdøde personer er den ganske fin, fortæller retsmedicineren. De tre studiekammerater har ikke opfundet noget, men de har fundet nogle konkrete, lavpraktiske ting, som retsmedicinerne og teknikkerne kan ændre inden og efter scanning. Og på den måde få meget bedre billeder uden at det tager ekstra tid. Metal ødelægger billederne, fordi det 'snakker' sammen, påpegede de studerende. Det betyder, at scanningsbillederne får støjende lyskegler mellem metalstykkerne. Metalsplinter fra skud kan ikke fjernes ved første scanning, men det skal halskæder, hårnåle og ringe, når det er muligt. Og når den afdøde skal løftes op i scanneren, så er et oppusteligt spineboard bedre end det traditionelle, hårde orange, fordi det støtter liget bedre. De nyuddannede radiografer skal nu lave en videnskabelig poster, som kan hænge ved scannere over hele verden. Indtil nu har de vejledt de erfarne, professionelle teknikere i Odense med at scanne: - De har hjulpet os med at gøre det på en bedre måde, siger Jan Leth, der er retsmedicinsk tekniker. Han håber, at de kommer til at scanne endnu mere efter de nye guidelines, for han vurderer, at scanningen kan redde vigtige beviser. - Vi får et førstegangsbillede, der er mere nøjagtigt, fordi vi ikke har skåret i personen, forklarer han. Også professor og retsmediciner Peter Mygind Leth er glad for, at der bliver rykket ved den traditionelle tankegang. - Jeg troede i starten, at obduktionen var guldstandard. Men jeg fandt ud af, at der bestemt er områder, hvor scanningerne er bedre. For eksempel sammenklappede lunger, fremmedlegemer og knoglebrud. Peter Mygind Leth fortæller, at CT-scanneren er blevet brugt til flere større sager og ulykker. Blandt andet Storebælts-ulykken. Bachelorprojektet blev afleveret i sommer, og kvinderne havde jobs fra start. Men ingen på retsmedicinsk, for lige nu findes der ingen jobs til radiografer på afdelingen i Odense. Og det var da også helt unikt, at de unge fynboer blev inviteret indenfor: - Vi er så taknemmelige for oplevelsen og samarbejdet. Det er sjældent, at nogen får chancen for blive en del af et så lukket område, fortæller Julie Nielsen. Derfor er hun heller ikke færdig med at drømme om at være en del af teamet bag opklaring af drab: - Det kunne være rigtig spændende, hvis det var muligt, siger hun. De tre fynske radiografer skal snart stå på scenen til European Congress of Radiology, hvor eksperter fra mere end 100 lande kommer. Og til maj tager Peter Mygind Leth resultaterne med til New Mexico, hvor retsmedicinere fra hele verden skal mødes. Det kan blive et stort gennembrud, fordi USA først lige er begyndt at bruge CT-scanner på de retsmedicinske afdelinger: - Når først amerikanerne begynder på noget, så sker der noget, vurderer han.", "annotations": [{"label": 1, "user": 1}], "meta": {}, "annotation_approver": null}
{"id": 119, "text": "I fremtiden vil vandstanden i og omkring Danmark stige, viser rapporter fra blandt andet og . Så noget må der gøres. Løsninger som dræn, diger eller dæmninger kan både være dyre og tager rigtig lang tid at etablere. Rundt omkring i landet er der derfor flere - både kommuner og private - der har taget sagen i egen hånd. Dét kan være en rigtig god ide, mener Birgitte Hoffmann, der er lektor i bæredygtig omstilling på Aalborg Universitet. Det betyder nemlig ofte, at man kan bruge vandet som en ressource og til at skabe nye initiativer, forklarer hun. - Den måde at arbejde med vand på viser sig ofte at være billigere end den traditionelle måde at kloakere og håndtere vand på. I overblikket herunder kan du se en række eksempler på, hvordan danskerne bogstavelig talt holder vandet fra døren. I godt tre år har Carl-Erik Bentzens nedløbsrør været koblet af kloaknettet i Svendborg. I stedet for at føre vandet ned i kloakken, har han lavet regnvandsbede. Her kan vandet forsvinde ned i jorden igen uden at belaste de kommunale kloakker. - Det er godt for os alle sammen. Ellers ender vi med oversvømmelser, som dem vi lige nu ser mange steder i landet, siger han. Flere steder i Danmark giver kommunen penge til husejere, der vil kobles af kloaknettet. I Svendborg giver kommunen knap 26.000 kroner til husejere, der vil gøre som Carl-Erik Bentzen. Jo flere boligejere, som fjerner regnvandet fra kloakken, jo bedre kan kloakken klare spildevandet. I Tønder har Bo Tonnesen på eget hus mærket konsekvenserne af den stigende vandstand. Oftere og oftere sker det nemlig, at Vidåen spiller med musklerne og flyder ind i Bos have. Derfor har han forsøgt sig med at installere dræn rundt om husets sokkel, en pumpe, der kan sende vandet tilbage i åen, og når det har været særlig slemt, har han stablet sandsække op som en fæstning. Men nu skal det være slut med midlertidige løsninger. Derfor har Bo Tønnesen gang i at bygge et dige. - Det bliver en eller anden form for forhøjning eller jordvold, og det kommer ikke til at påvirke åen på nogen måde, da den skal stå flere meter inde på vores grund, forklarer han. I mange haver er der én særlig udfordring. Fliser. Problemet er, at vandet kan have svært ved at løbe væk, da det ikke kan trænge ned igennem den stenhårde overflade. Men fliser er der ikke mange af i Laila Sølagers have. Hun er havearkitekt og forsøger at anlægge sin egen og andres haver så klimavenlige som muligt. Ifølge hende er der ét materiale, der nemt kan erstatte fliserne - nemlig perlegrus. - Det handler om at få ledt overfladevandet hen til noget, som helst ikke er kloakken, siger hun. Hvis du gerne vil have fliser i haven, er der dog også råd for det. - Du kan simpelthen grave et hul, hvor du leder vandet fra fliserne hen. På den måde har du et naturligt vandhul, der er fuldt på nogle tidspunkter. Et andet råd er at have åbne pladser med jord og planter, hvor der ikke er nogen kanter. - Det betyder, at alt vandet kan suges ind i bedende. Åben jord kan drikke rigtig meget vand, og det kan en almindelig græsplæne ikke, fordi den ofte er komprimeret, siger Laila Sølager. I videoen ovenfor kan du se, hvordan Middelfart Kommune er i gang med at klimasikre sig. I Kolding har kommunen også arbejdet på at sikre byens borgere mod nutidens og fremtidens vandmasser. Her har de gravet et stort hul. Et hul, der kan rumme 4000 kubikmeter vand, forklarer Louise Langschwager, der er projektleder i Kolding Kommune. - Når himlen åbner for sluserne, og vandet fylder hullet op, flyder det derfra og ud i en lille bæk. På den måde går det fra at være en bypark til at blive en søpark med broer. Den fungerer altså rekreativt med og uden vand, siger hun. Anlægget er egentlig lavet for at håndtere kraftige skybrud, hvor der kommer meget vand på kort tid. Dem har der ikke været nogen af i år. Her har der derimod været en masse lange regnskyl. Og det store bassin har bestået sin svendeprøve til stor lettelse for Louise Langschwager. - Det er en kæmpe tilfredsstillelse. Særligt fordi det er noget, der sker, mens vi ligger og sover, siger hun.", "annotations": [{"label": 1, "user": 1}], "meta": {}, "annotation_approver": null}
{"id": 120, "text": "Vindmaskiner, konfettikanoner og pyroregn. Er det ord, der giver dig gåsehud og åndenød – på den gode måde – så burde du måske overveje at pakke flyttebilen og vende snuden mod Sverige. For selvom der er lagt an til musikfest, når vinderen af Dansk Melodi Grand Prix lørdag aften skal findes, så er det en anden form for Grand Prix-feber, der raser hos vores svenske naboer. I stedet for at afholde ét Melodi Grand Prix - som vi gør herhjemme -, så vælger svenskerne nemlig deres bidrag til Eurovision Song Contest gennem en sand maraton-finale, der strækker sig over seks lørdage og trækker seere i millionvis til tv-skærmene. Men hvorfor dælen er svenskerne blevet vilde med Grand Prix? Sverige har afholdt Melodifestivalen, som det lokale Grand Prix hedder, stort set hvert år siden 1959. I mange år bestod finalen af ét show med ti sange, som vi kender det herhjemme, men i 2002 valgte man hos svensk tv at skrue gevaldigt op for Grand Prix-blusset. Man valgte nemlig at udvide Melodifestivalen - eller \"Mello\", som det kaldes i daglig tale - fra ét til hele seks tv-shows. I dag består showet derfor af fire semifinaler, ét ekstra opsamlingsheat samt en stor finale, og det samlede startfelt tæller hele 28 sange. Men er seks lørdage med Grand Prix ikke lige i overkanten? Og hvorfor går svenskerne meget op i den glitterbefængte musikkonkurrence? Svaret finder man måske ved at kaste et blik på den svenske vejrudsigt. Ifølge journalist Torbjörn Ek, der i 15 år har skrevet og reporteret fra Melodifestivalen i den svenske avis Aftonbladet, bidrager Grand Prix-braget nemlig med en tiltrængt vitaminindsprøjtning af fest og farver til de vinterblege svenskere. - Sverige er virkelig mørkt og deprimerende i vintermånederne. Vinteren er lang og kold her, så Melodifestivalen giver os det skud varme og glæde, vi hungrer efter. Og så giver det os svenskere noget sjovt og hyggeligt at tale om, nu hvor alt andet er så gråt og trist, forklarer han. Samme forklaring får man, hvis man spørger det svenske publikum. - Melodifestivalen er jo én stor fest fuld af glæde, glitter og glamour, lyder det begejstret fra svenske Sara Gustavsson, da DR møder hende og hendes børn blandt publikum i Malmö Arena, hvor årets fjerde Grand Prix-semifinale blev afholdt. Familien er sammen med en veninde og hendes børn taget ind for at se generalprøven på årets fjerde semifinale, der afholdes i Malmö, og det er de ikke alene om. Selvom aftenens show bare er en generalprøve - den rigtige semifinale er først dagen efter -, så er der stort set udsolgt. - Jeg tror, \"Mello\" er blevet så stort her, fordi det bare er virkelig sjovt og underholdende og noget, der samler hele familien, forklarer Sara Gustavsson, der sammen med sine børn har indløst billet til showet for fjerde år i streg. At Melodifestivalen er noget, der samler svenskerne, er der ikke nogen tvivl om. Trods et mindre fald i seertallene de seneste par år, så er showet fortsat det absolut mest sete tv-program hos vores svenske naboer, og sidste års finale trak tæt på fire millioner seere. Tv-showet er faktisk så populært, at konkurrencen også har påvirket den måde, man udgiver musik på i Sverige, forklarer Tobbe Ek. - Er du en svensk popsanger, som ikke er med i Melodifestivalen, så kan det nærmest ikke betale sig for dig at udgive ny musik i januar, februar og marts. Det er i princippet umuligt, siger han. - Det her er det eneste, medierne går op i lige nu, og Melodifestivalen er så stort, at sangene i konkurrencen ofte løber med al opmærksomheden på streamingtjenesterne. Netop fordi Melodifestivalen er så stor en platform, betyder det også, at der ofte er kendte og etablerede navne at finde blandt deltagerne ved Melodifestivalen. Vores egen rockmama Sanne Salomonsen har sågar været med - gange. - I Danmark er det en stor ting én dag. I Sverige er det en folkefest i flere måneder, og stemningen er meget vildere derovre, forklarede Salomonsen til , da hun i 2015 deltog i den svenske musikfest for anden gang. Og netop fordi Melodifestivalen tiltrækker så sig meget opmærksomhed, er det en eftertragtet platform for mange svenskere musikere, der ønsker at promovere dem selv og deres musik, forklarer Tobbe Ek. - SVT (Sveriges svar på DR) har formået at få musikernes øjne op for, hvor god en mulighed Melodifestivalen faktisk kan være for at vise dig frem. Og én af dem, der har valgt at gribe den mulighed, er 20-årige Hanna Ferm. Sidste år sikrede sangerinden sig en andenplads i konkurrencen, og i år er hun vendt tilbage for at tage revanche med sangen \"Brave\", som hun synger i årets finale. - Melodifestivalen er den største platform for musik og optrædener i Sverige, og for en artist som mig, er det her stort set det eneste sted, hvor du for alvor kan få lov til at skeje ud og lave et kæmpe sceneshow, siger Hanna Ferm, der er én af vinderfavoritterne forud for lørdagens finale. - Sidste år, da jeg gjorde min debut, tænkte jeg naturligvis over, hvad det ville betyde for min karriere at være med i \"Mello\" - om jeg ville blive stemplet som en \"Grand Prix-artist\" -, men medmindre jeg deltager i konkurrencen de næste 20 år, så tror jeg ikke, det sker. Jeg ser bare det her som et springbræt til noget endnu større. Også sangerinden Frida Öhrn har i år valgt at stille op Melodifestivalen. Det er fjerde gang, hun deltager i konkurrencen. - Det her et meget specielt og unikt show at være med i. Det er en kæmpe mulighed for at promovere sig som artist i Sverige, og det er fantastisk at få mulighed for at ramme så mange mennesker, siger Frida Öhrn. Hun har sin helt egen teori om, hvorfor \"Mello-monstret\" har vokset sig så stort og stærkt. - Vi er allesammen blevet hjernevasket. SVT har hjernevasket hele den svenske befolkning, siger hun og slår en stor latter op. - Ej, jeg ved det ikke. De (SVT) har gjort et fantastisk stykke arbejde med at gøre det her show så godt og intenst som muligt, så folk bliver trukket ind i det – uanset om de vil eller ej, siger hun med et halvtskummelt smil.", "annotations": [{"label": 2, "user": 1}], "meta": {}, "annotation_approver": null}
{"id": 122, "text": "I dag afholdes Danmarks største kokkekonkurrence ”Sol over Gudhjem” på Bornholm, hvor landets ypperste talenter inden for gastronomien dyster om at skrælle, hakke og anrette de bedste retter baseret på bornholmske fødevarer. Og det er måske ikke overraskende, at det er øens klippegrund, som lægger jord til sådan et arrangement. For Bornholm har fået en helt særlig status, når det kommer til både mad og drikke. Flere af øens fødevarer pryder de danske supermarkeder, hvor man kan købe bornholmsk øl, chokolade og kød, og så er øen også kendt for Michelin-restauranten Kadeau, hvor gæster kan sætte tænderne i anmelderrost mad lavet af lokale ingredienser. Og der bliver flere, som gerne vil være med til at opretholde øens gastronomiske image. For i dag er der 71 medlemmer af foreningen Gourmet Bornholm, som arbejder for at fremme udviklingen og ikke mindst salget af bornholmske fødevarer og restaurantoplevelser. Det er højere end de omkring 20 bornholmske producenter og spisesteder, som stiftede foreningens forgænger tilbage i midten af 1990’erne. Opblomstringen af bornholmske fødevareproducenter og restauranter skal ses i lyset af flere ting, siger Maria Barslund, formand for Gourmet Bornholm. - Dengang i 1990’erne begyndte vi at fortælle den gode historie om de lokale råvarer, og den fortælling har spredt sig. Det har inspireret producenter og iværksættere til at starte virksomheder op på Bornholm, siger hun. Formanden nævner også virksomhedernes villighed til at hjælpe hinanden. For restauranterne og producenterne kan sagtens få øjnene væk fra deres egen tallerken og hjælpe de andre fødevarevirksomheder rundt omkring på øen. Det kan ejeren af Lehnsgaard Bornholms Oliemølle, Hans Hansen, skrive under på. Han har i 16 år lavet olier og sennep af sine bornholmske afgrøder, men han har også haft tid til at hjælpe øens andre producenter. For nye virksomheder skal ikke ende med at lave de samme fejl, som han lavede, da han pressede den første dråbe olie i 2003. - Der er ingen grund til, at folk skal opfinde den dybe tallerken igen, så vi inviterer nye producenter ind i vores produktion og fortæller dem, hvordan vi har gjort, siger Hans Hansen. For hvis de øvrige fødevareproducenter har det godt, kan det også være med til at styrke øens brand og dermed også Lehnsgaards egen omsætning i sidste ende, forklarer oliemageren: - De nye virksomheder er med til at lancere nye bornholmske produkter, som står på supermarkedshylderne, så det er med til at holde gryden i kog for os alle sammen, siger Hans Hansen. Bornholms lokale fødevarer og gourmet-restauranter har også skabt opmærksomhed i udlandet. Eksempelvis skrev avisen The Guardian i 2014, at øen var i dansk gastronomis \"premier league\".", "annotations": [{"label": 2, "user": 1}], "meta": {}, "annotation_approver": null}
{"id": 123, "text": "På Hæmatologisk afdeling på Odense Universitetshospital triller der en robot stille rundt. På sin vej desinficerer den overflader og renser luften for bakterier. Det har robotter som denne gjort det seneste år på flere danske hospitaler, og nu skal de også ud at køre på kinesiske hospitaler, hvor udbruddet af coronavirus gør det nødvendigt, at få dræbt bakterier og vira hurtigt. - Det har været meget intenst med forhandlinger dag og nat i de seneste uger, siger administrerende direktør i UVD Robots Per Juul Nielsen. Robotten benytter ultraviolet lys til at dræbe både luftbårne vira og bakterier. De funktioner er pludselig blevet meget brugbare i Kina, efter coronavirusset er brudt ud. - UVC-lyset kan ødelægge DNA-strukturer i næsten alle mikroorganismer, og på den måde bliver de tilintetgjort og gjort ufarlige. Så det er en meget effektiv måde at desinficere en operationsstue på, siger Per Juul Nielsen. Metoden er ifølge virksomheden meget effektiv til at forhindre smitte på hospitaler. - Coronavirusset er meget smitsomt, men er faktisk meget sårbart over for det her UVC-lys og er relativt let at bekæmpe med det her lys, siger Per Juul Nielsen. Ordren er onsdag blevet skrevet under med firmaet Sunay Healthcare Supply, der leverer sundhedsudstyr til det kinesiske marked, og de første robotter er på vej til Kina. - I denne uge leverede vi de første robotter, og i næste uge ryger de næste af sted. Sådan fortsætter det med halvanden uges mellemrum i hvert fald de næste måneder. De bliver fløjet derud for at få dem så hurtigt ud på hospitalerne som muligt, siger Per Juul Nielsen, der glæder sig over, at de kan være med til at bekæmpe coronavirus i Kina. Ordren på over ti millioner kroner er den største nogensinde for UVD Robots, der er en del af Blue Ocean Robotics. Det glæder administrerende direktør Per Juul Nielsen, at virksomheden vækster. - Det betyder selvfølgelig, at vores virksomhed får et kæmpe løft fremad i volumen og arbejdspladser, siger han. Robotten har været i kommercielt salg i to år og kører allerede nu rundt på hospitaler i 40 lande. I Danmark bevæger de selvkørende UVD-robotter sig rundt på Sygehus Sønderjylland i Aabenraa i hospitalets akutmodtagelse og på Odense Universitetshospital på Hæmatologisk afdeling.", "annotations": [{"label": 1, "user": 1}], "meta": {}, "annotation_approver": null}
{"id": 124, "text": "Der er nogle, som vil mene, at sommeren hænger sammen med et stort glas øl, et iskoldt glas rosé og en velsmagende drink. Men et glas - kan hurtigt blive et glas for meget. Derfor har landets politikredse sat ekstra ind for at få fanget de spritbilister, der kører ud på vejene i denne måned. Heriblandt på Bornholm. - Folk er ude og hygge sig i det gode vejr. Der ryger nogle øller og Bacardi Breezers ned, og det er ikke alle, som lader bilen stå. Derfor sætter vi ekstra ind, siger leder af færdselspolitiet på Bornholm Michael Winsløw. Det betyder helt konkret, at færdselsfolkene i Bornholms Politi udelukkende kører efter bilister, som har en alt for høj promille, og der kan være brug for den ekstra indsats her i sommermånederne. Sidste sommer sigtede politiet 1.163 personer i alt for spritkørsel i juni og juli måneder - på Bornholm var det 15 personer. Det tal er for højt, lyder det fra den bornholmske færdselsleder: - Det er for mange, og der er nok en hel del flere, fordi der er også nogle bilister, vi ikke får fat i, siger Michael Winsløw. Landets betjente er ikke de eneste, der forsøger at minde bilisterne om den farlige cocktail, som alkohol og bilkørsel udgør. For rundt omkring i landet er der opstillet gule plakater, der er udformet som et alkometer, der retorisk spørger bilisterne, om de er ”klar til et pust?” Det sker som et led i Rådet for Sikker Trafik, Trygfonden og 72 kommuners årlige spirituskampagne. Som noget nyt i år suppleres plakaterne af kampagnefilm i landets biografer og på nettet. Filmene sætter fokus på dem, som ikke nødvendigvis sætter sig bag rattet med en skyhøj promille, siger Mogens Kjærgaard Møller, der er direktør i Rådet for Sikker Trafik. For i år handler det i ligeså høj grad om at få fat i dem, som er sammen med spritbilisten, inden bilnøglen sættes i tændingen: - Det er en situation, som alle kender. Man har en hyggelig fest derhjemme, og pludselig er der en person, som tydeligvis har fået for meget at drikke, der rejser sig. Så vi kommer med bud på, hvordan man som vært kan håndtere det, siger direktøren. For eksempel nævner han, at man bør tage bilnøglen fra den fulde gæst eller rede op for ham eller hende. For det er vigtigt, at alle tager et ansvar for at undgå en potentiel ulykke på vejene, mener Morgens Kjærgaard Møller. - Det er frygteligt for ofrene, spritbilisten eller den, som tillod, at chaufføren kørte, så alle bør have en interesse for at stoppe spritkørslen, siger han. Mogens Kjærgaard Møller er også sikker på, at de tilbagevendende kampagner har bidraget med at reducere antallet af spritbilister og fået ændret befolkningens holdning til spirituskørsel helt generelt: - Der er vist mange, som husker, at man i de glade 70’ere og 80’ere sagde, at man sagtens kunne køre med alkohol i blodet, hvis man bare kørte stille og roligt. Men i dag har vi skabt en grad af social fordømmelse af spritkørsel, og det skyldes i høj grad kampagnerne, siger han.", "annotations": [{"label": 2, "user": 1}], "meta": {}, "annotation_approver": null}
{"id": 125, "text": "Bornholm har igennem flere år haft det som mål, at øen skal have en CO2-neutral energiproduktion inden 2025. Et mål, som er betinget af, at der opføres omkring 12 landvindmøller flere steder på øen. Men i aftes valgte et flertal i øens kommunalbestyrelse at vinke farvel til landvindmøller med stemmerne 12-11, og det er på trods af, at Alternativet og øens største parti, Socialdemokratiet, gerne så, at møllerne blev rejst på øen. Beslutningen kommer i kølvandet på, at regeringen, SF, Enhedslisten og Radikale Venstre på den landspolitiske scene har vedtaget at reducere Danmarks udledning af drivhusgasser i 2030 med 70 procent i forhold til niveauet i 1990. I stedet blev et modforslag fra SF's Leif Olsen om at købe den grønne strøm uden for øen, og i øvrigt gå videre med solceller og andre alternativer, støttet af Dansk Folkeparti, Venstre, Bornholmerlisten og Kristendemokraterne. Det betyder, at kommunen henter strøm fra grønne energikilder andre steder end på Bornholm. - Vi importerer og eksporterer både som ø og som land, og jeg forstår ikke, at vi på dette område skal være selvforsynende. Det er vi ikke inden for fødevarer og medicin, sagde Leif Olsen på gårsdagens møde. Men anderledes var holdningen hos socialdemokratiets gruppeformand på Bornholm, Thomas Thors, der mente, at man med SF’s forslag blot tørrede den grønne ambition af på andre end Bornholm selv: - Hvis alle lokalområder i hele verden agerer, som vi nu gør. Altså fravælger den billigste og mest effektive måde at producere grøn strøm på, så ser det mørkt ud. Nu siger vi, at det ikke er vores ansvar, sagde Thomas Thors. Flertallets beslutning kommer dog som en lettelse for Ulrik Borberg, som bor nordøst for Østermarie. Her skulle der efter planen have været rejst flere nye møller, men gårsdagens nej i kommunalbestyrelsen betyder nu, at han bliver fri for møllerne. Han påpeger, at det ville have haft store konsekvenser for ham personligt, hvis landvindmøllerne blev rejst i nærheden: - Jeg er enormt glad, og jeg er meget lettet. Vi ville have mistet helt kolossalt på vores ejendom. Vores advokat havde fået tre ejendomsmæglere til at give et skøn på værditabet, og her lød det på 60 til 70 procent af vores ejendomsværdi, siger han. Flertallet i Bornholms Regionskommunes kommunalbestyrelse besluttede også i går, at der nu skal laves en ny grøn energistrategi, men denne gang altså helt uden nye landvindmøller.", "annotations": [{"label": 2, "user": 1}], "meta": {}, "annotation_approver": null}
{"id": 126, "text": "Klokken er 13.15, og Frederik Enevoldsen og Martin Thing fra Jobpatruljen er netop kommet til varehuset Kvickly i Nexø på Bornholm. Butikken er velbesøgt i dag. En konstant strøm af bornholmere og turister valfarter ind i butikken for at få købt kul til grillen og pølser til aftensmaden, men jobpatrulje-konsulenterne er hverken på jagt efter brændsel til grillen eller noget til maven. De to konsulenter går fluks hen til disken ved butikkens bagerafdeling for at snakke med den daglige leder. De vil vide, hvordan butikken behandler dens unge medarbejdere. Jobpatruljen er et initiativ fra en række fagforeninger, hvor foreningernes medarbejdere tager forbi butikker, restauranter og hoteller over hele landet for at undersøge, om arbejdsgiverne misbruger de unge arbejdshænder. Der er nemlig særlige regler for netop ungarbejdere i Danmark, og dem skal cheferne også overholde, lyder det fra Jobpatruljen. - Der er mange arbejdsgivere, som vil tjene nogle penge, og som har en ungarbejder inde, og det er medarbejdere, som typisk ikke kender deres rettigheder på arbejdsmarkedet endnu. Der er mange muligheder for chefen til at tjene lidt ekstra, hvis han eller hun snyder, siger Martin Thing. Frederik Enevoldsen og Martin Thing er to ud af patruljens otte folk på Bornholm, som frem til fredag skal undersøge arbejdsforholdene på de bornholmske arbejdspladser. Det er ikke altid, Jobpatruljen får mulighed for at komme ind i butikkerne, men i dag er de velkomne. De to får endda lov til at sætte et midlertidigt kontor op i varehusets frokostlokale, hvor de straks placerer foldere om de unges rettigheder og iPads på bordet og beder om at snakke med varehusets ungarbejdere. Butikken er ikke kun leveringsdygtig på et lokale, men også ungarbejdere. Kian Lauersen på 16 år og den jævnaldrende Magnus Carlsen har begge arbejdet i Kvickly i et år nu, og de har begge to fået lov til at holde en pause for at snakke om deres korte arbejdsliv i butikken i Nexø. Patruljen er interesseret i at snakke med de unge om, hvordan det er at sætte varer på hylderne, fylde pap i pappresseren eller sidde ved kassen, og om de mange opgaver løses efter gældende regler. Frederik Enevoldsen og Martin Thing begynder straks at spørge de unge om en række ting. Alt fra hvor gamle de er, om de har set deres ansættelseskontrakt, til om de nogensinde har arbejdet med farlige kemikalier eller løftet for meget. - Vi spørger, fordi det er nogle af de rettigheder, mange af de unge ikke kender til. De har jo en masse rettigheder, og det vil vi gerne prøve at gøre dem opmærksomme på, så vi er sikre på, at reglerne bliver overholdt, siger Martin Thing. De unge forsøger på bedste vis at svare på de mange spørgsmål, og svarene registreres løbende på konsulenternes medbragte iPads, alt imens lyden af kasseapparater og kunder kan høres i baggrunden. Hvad der umiddelbart står klart er, at hverken Kian eller Magnus kender samtlige rettigheder og regler. Eksempelvis vidste ingen af dem, at de ikke må slæbe mere end 250 kilo, når de er under 18 år, og derfor er de også glade for, at de har fået en snak med Jobpatruljen. - Det er da meget rart, at der er nogen, som kommer ud og fortæller, hvordan det skal fungere på en arbejdsplads, siger Magnus Carlsen. Samme melding kommer umiddelbart efter fra Kian Lauersen. - Jeg synes, det har været godt, for så er der nogle, der holder øje med, om vi gør det rigtigt. Men det er også lidt mærkeligt, når de kommer uanmeldt, siger Kian Lauersen. At de unge ikke har helt styr på deres egne rettigheder, overrasker ikke Martin Thing. Det er langt fra alle unge, som kender og tænker på de regler, der er sat til at beskytte dem, når de knokler på deres arbejdsplads. - Det er den oplevelse, vi har hvert år. Der er mange ungarbejdere, som ikke får det her at vide, når de starter på arbejdsmarkedet, og derfor vil vi med Jobpatruljen gøre dem opmærksomme på de rettigheder, de har, siger Martin Thing. Han vurderer, at de to ungarbejdere har det godt i det store varehus, men Martin Thing kunne dog godt tænke sig, at varehuschefen gør mere for at informere de unge om de rettigheder, de har i butikken. Varehuschefen i Kvickly i Nexø, Lars Kure, er dog uenig i, at de unge ikke får nok info om, hvilke rettigheder, de har, når de trækker i butikkens røde uniform. - Jeg kan godt forstå, at ungarbejderne har svært ved at huske det hele, men vi har en halvanden time lang introduktion til arbejdet, og de får en kæmpe mappe med regler, så de er klædt godt på, siger varehuschefen. Jobpatruljen efterlader sine foldere på frokostbordet, slukker deres iPads og begiver sig ud gennem de automatiske døre og videre ud i Nexø for at informere unge og - måske - give en løftet pegefinger til cheferne.", "annotations": [{"label": 2, "user": 1}], "meta": {}, "annotation_approver": null}
{"id": 127, "text": "Albert rejser sig fra stolen i mødelokalet hos filmselskabet SF Studios på Christianshavn. Han smiler lidt drenget og usikkert og stikker hånden frem for hilse. Albert er ubarberet, bærer en mørk t-shirt, der fremhæver de massive håndværkerarme og afslører en fuldt tusset venstre arm. Han virker spændt, men frem for alt imødekommende. Jeg ved, det er fjollet, men det sidste overrasker mig faktisk lidt, for jeg har kun set Albert i rollen som Omar el-Hussein. Den alvorlige, radikaliserede 22-årige mand, der en februardag for fem år siden angreb deltagerne til et debatmøde på kulturhuset Krudttønden og den jødiske synagoge i København og dræbte to mennesker. Og jeg har ikke andre ansigter på den 25-årige skuespiller end den rolle, han spiller i filmen 'Krudttønden'. Det er Alberts filmdebut efter et meget kort teatertilløb, og hverken Google eller diverse filmfora har hjulpet mig med info om eller billeder af \"Albert Arthur Amiryan\" inden interviewaftalen. - Det var heller ikke lige en del af planen, at jeg skulle være med i den film, siger han som noget af det første, efter vi har sat os over for hinanden til hans første interview med et landsdækkende medie. Albert er – indtil nu – et ubeskrevet blad i den danske filmbranche. Han er egentlig slet ikke skuespiller, men uddannet tømrer og arbejder med sit håndværk i København, hvor Alberts armenske forældre flyttede familien til fra Slagelse, da han var helt lille. Først til Amager. Senere til Østerbro, hvor Albert stadig bor - cirka 700 meter fra Krudttønden. For at forstå, hvorfor den unge tømrer får rollen som Omar el-Hussein, skal vi godt to år tilbage i tiden. I december 2017 tager Albert turen fra Østerbro til Frederiksberg, hvor Edison-teatret ligger. - Jeg havde en kammerat, der gik til noget teater, og jeg syntes, at det lød spændende. Og så syntes min kæreste også, at jeg skulle få mig en hobby, fortæller Albert smågrinende. - Så jeg tog med min kammerat ind til teatret en dag for at tage en snak med dem, og de kunne godt lide mig og min energi, så jeg fik lov til at være med. Og Albert kunne lide at stå på scenen. - Jeg havde jo ikke prøvet at stå foran et publikum før, men det var virkelig fedt, og det var fedt at se, at jeg kunne røre publikum med det, jeg gjorde og sagde, siger han godt to år efter. - Men det var jo bare det ene teaterstykke, og jeg vidste ikke, om det var muligt at komme til at lave mere, selv om jeg virkelig gerne ville. Albert forlader Edison-teatret uden en af aftale om at lave mere, men med en besked fra instruktøren om, at hun har givet hans navn videre til en af hendes bekendte, der caster til danske film. - Det tænkte jeg ikke mere over, men nogle uger efter kom der pludselig en besked på min telefon, fortæller Albert. Beskeden er fra Rie Hedegaard, der har arbejdet med at finde de rette skuespillere til danske film siden 1984. Blandt andet til 'Idioterne', 'Festen', 'Flammen & Citronen', 'Submarino' og 'Superclásico'. - Hun spørger, om jeg har lyst til at komme til en casting. Det siger jeg selvfølgelig ja til, fortæller Albert. På dette tidspunkt ved han ikke, hvilken film Rie Hedegaard søger skuespillere til. Casteren kan lide, hvad hun ser og kalder Albert ind til anden runde. - Det er her, jeg møder OC (filminstruktør Ole Christian Madsen), og han fortæller lidt om, hvad det er for en film. At det drejer sig om Krudttønden og synagogen, siger Albert. - Og så fortæller han, at jeg skal spille Omar el-Hussein, hvis jeg får rollen. Og at jeg lige skal overveje det en ekstra gang. - Jeg tænker, at det er en tung rolle. Og så tænker jeg, at det bliver en svær rolle, men at det er en stor mulighed, og at jeg skal gøre et godt stykke arbejde. - Alle har den samme mening om Omar el-Hussein. Det, han har gjort, er utilgiveligt, men jeg tror også godt, at folk kan skelne mellem virkelighed og skuespil. Så jeg havde faktisk ikke de store bekymringer om den del, siger Albert. Det er ikke mere end et par måneder siden, at Albert spillede sit første skuespil, og han er smigret over, at to så erfarne filmfolk som Rie Hedegaard og Ole Christian Madsen ser et potentiale i ham. Muligheden for at få en rolle i en stor biograffilm fylder mere end overvejelserne om den rolle, han skal spille. - Det er jo en kæmpe chance, siger Albert og uddyber: - De kommer og spørger mig, om jeg vil have en rolle i en film, hvor jeg skal spille sammen med Nikolaj Coster-Waldau og Lars Brygmann. Selvfølgelig vil jeg det. Hvem vil ikke det det? Jeg kom fra ingenting og får sådan et tilbud. - Jeg vidste ikke, hvem OC var, før jeg mødte ham, men jeg har set 'Game of Thrones', så jeg vidste godt, hvem Nikolaj var, siger Albert. - Og så vidste jeg, at Lars Brygmann er bror til Martin Brygmann, og jeg har altid syntes, at Martin Brygmann var ret sjov, griner skuespilleren. Så det var altså ikke en benovet eller ung mand, der mødte sit nye sjak på den første optagedag. - Jeg havde selvfølgelig lidt kriller i maven, da jeg stod op den første dag og skulle af sted, men der kom en ro over det, da vi startede med optagelserne, for jeg havde forberedt mig og vidste præcist, hvad jeg skulle gøre, siger Albert. - Da vi gik i gang, fik jeg en følelse af, at jeg ikke skulle være tømrer mere. Jeg skal være skuespiller. - Det er fedt at kunne leve sig ind i så mange roller og så gå tilbage til at være sig selv bagefter, siger Albert. For Albert betyder det helt konkret, at hammeren skal i brug igen. - Det er ikke sådan, at der står en lang række roller og venter på mig, så jeg skal tilbage til tømrerarbejdet, så chefen kan råbe ad mig, griner Albert. Og så kollegaerne kan tage pis på ham og hans nye karriere. - De siger, at jeg er blevet for fimset og spørger, om jeg nu skal til at have alt serveret. Hvis jeg beder en af dem om at tage en sodavand til mig, så får jeg at vide, at jeg selv kan hente den, og at de ikke er mine , siger Albert og slår op i et stort grin. - Nej, de synes, det er fedt for mig, at jeg nu er skuespiller. Vi er gode venner, og jeg var jo også sammen med dem, inden jeg startede på skuespillet. Men Albert virker stålsat. Karrieren som skuespiller skal fortsætte og på længere sigt gøre det muligt for ham at lægge hammeren på hylden. Derfor er han spændt på, hvad folk synes om ham i rollen som Omar el-Hussein. - Jeg håber først og fremmest, at folk synes, jeg gør et godt stykke arbejde. Jeg er debutant, og jeg vil gerne anerkendes og bekræftes i, at jeg gør det godt. Det er vigtigt, hvis jeg vil fortsætte med at være skuespiller, siger Albert og vender tilbage til, at det ikke er en helt let rolle, han debuterer i. - Hvis jeg formår at få folk til at hade mig i biografen, så er det vel et tegn på, at jeg har gjort et godt stykke arbejde. For det kræver alligevel sin mand at lægge navn, ansigt og krop til rollen som en af de mest forhadte mennesker i nyere danmarkshistorie. - Han er ubetinget et af de modigste mennesker i Danmark, og han går ind i rollen med en stor styrke, siger Ole Christian Madsen, der er manuskriptforfatter og instruktør på 'Krudttønden'. - Albert spiller meget med sin krop og er meget fysisk i sit skuespil, men samtidig meget intelligent. Han forstår tingene meget hurtigt og har et meget kraftigt instinkt. Albert er et naturtalent, og jeg er sikker på, at han nok skal få flere roller. Jeg vil i hvert fald meget gerne arbejde sammen med ham igen. Albert virker mere end klar til at sige ja, hvis Ole Christian Madsen ringer. For samarbejdet med den rutinerede instruktør har været godt, trygt og lærerigt, understreger han. Og de personlige ambitioner er umiddelbart store. - Hvad vil man opnå som skuespiller? Man vil vel gerne vinde en Oscar, griner Albert, inden han husker sig selv på, at han stadig er ny i branchen. Og at der formentlig forventes en god portion ydmyghed. - Lad os se, hvad der sker efter den her film. Jeg er debutant og ved ikke, hvad jeg skal forvente. Jeg kender intet til filmbranchen, og det kan også være, at det bliver sådan en engangsting. Det kommer jo an på, om folk synes, at jeg er god.", "annotations": [{"label": 2, "user": 1}], "meta": {}, "annotation_approver": null}
{"id": 128, "text": "Hvis du gerne vil et smut til Hamborg for at shoppe de sidste julegaver eller tage en gåtur på et julemarked, så bliver det fra i dag lettere. DSB har nemlig indsat flere afgange til den tyske by fra København, Kolding og Aarhus. - Vi oplever en virkelig stor interesse for at rejse med tog til udlandet, blandt andet fordi mange gerne vil være med til at mindske miljøaftrykket, fortæller Tony Bispeskov, der er informationschef ved DSB. For folk, der rejser fra København til Hamborg, vil de nye afgange erstatte turen med færge via Rødby-Puttgarden, da toget i stedet kører over Fyn og Jylland. - Det betyder, at turen bliver lidt længere, hvis man måler i kilometer, til gengæld bliver den hurtigere. Det er selvfølgelig, fordi toget kan køre op mod 180 km/t, forklarer Tony Bispeskov, der også påpeger, at færgen også er mere miljøbelastende. På kystbanen, som er en togstrækning med Malmö C og Helsingør, er der ikke meget begejstring at spore over den nye køreplan. For pendlerne betyder køreplansændringen nemlig, at turen bliver 3 minutter længere. Og det er falder ikke i god jord hos Peter Langford, der er talsmand for Pendlerklubben Kystbanen: - Kystbanen er absolut den langsomste togstrækning med den type togsæt. Dens gennemsnitshastighed er langt lavere end andre steder på Sjælland, forklarer han. Den længere køreplan er et forsøg fra DSB's side på at gøre køreplanen mere robust. - Kystbanen er præget af mange forsinkelser fra Sverige. Og når forsinkede tog skal ind i Danmark, så rammer de en meget befærdet strækning med Kastrup og Københavns Hovedbanegård, forklarer Tony Bispeskov og forsætter: - Derfor skal togene i fremtiden holde længere tid på Københavns Hovedbanegård, så vi undgår forsinkelser på resten af strækningen. Og selvom det er ikke var den løsning Peter Langford havde håbet på, så ser han frem til, at han måske kan stole mere på køreplanen. - Som situationen er, så vil vi jo hellere have noget, som vi kan regne med.", "annotations": [{"label": 2, "user": 1}], "meta": {}, "annotation_approver": null}
{"id": 129, "text": "For niende år i træk sejlede kajakroerne i København Lucia-optog i kanalen ved Nyhavn. Roerne skulle møde op med deres kajakker pyntet til \"bristepunktet med gran, lyskæder, juletræer, levende lys, nisser og rensdyr\". Den mest iøjnefaldende udpyntning bliver belønnet med en flaske champagne. Lucia-optoget er blevet en tradition, og også i Aalborg sejlede kajakroerne julen ind. Se billederne nedenfor. /DR Nyheder", "annotations": [{"label": 2, "user": 1}], "meta": {}, "annotation_approver": null}
{"id": 130, "text": "Når sejlet knækker på båden, vandet fosser ind ad det hullede skrog, eller når en bølge så småt tårner sig op foran båden, skal hjælpen helst være hurtigt på vej. Og det er netop målet med en ny app, som på 23 dage har fået 5.550 sejlere til at gribe smartphonen, når de stævner ud i det danske farvand. SejlSikkert-Alarm, som appen hedder, gør det muligt for sejlerne at indsende sejlplaner og GPS-koordinator til Joint Rescue Coordination Centre, JRCC, der tager sig af nødstedte sejlere som en del af det danske forsvar. - Jeg er rigtig glad for, at sejlerne har taget godt imod den. Jeg tror, at appen kan være med til at øge sikkerheden blandt sejlere, kajakroere, fiskere og alle dem, som sejler med mindre fartøjer, siger Sten Emborg, der er projektleder for appen hos Søsportens Sikkerhedsråd. Forsvaret var så sent som i går ude med en opfordring til sejlerne om at installere appen. Det skete i forbindelse med en redningsaktion i Ringkøbing Fjord, hvor en ung tysk mand måtte hjælpes op af redningstjenestens helikopter, efter at hans jolle kæntrede i mandags. Sejleren slap med livet i behold, men det kan nemt gå galt, blandt andet fordi redningstjenesten ikke altid ved, hvor sejleren befinder sig, når de får alarmopkaldet. - Det betyder, at helikopteren må flyve over et langt større område, men ved hjælp af appen kan de starte eftersøgningen på det sted, hvor sejleren højst sandsynlig er, siger Sten Emborg. Og det er vigtigt, at hjælpen hurtigt er fremme, og det er uanset, om det er sommer eller vinter på vores breddegrader, siger Sten Emborg: - Det kan være, at man overlever i vandet i fire til fem timer, når det er varmt, mens det kun er en enkelt time om vinteren. Derfor er det meget afgørende, at man får sat redningsaktionen ind hurtigt og præcist, hvad enten det er båd eller helikopter, siger Sten Emborg og pointerer, at der som regel er 15-16 sejlere, som drukner i de danske farvande om året. I Rønne Sejlklub på Bornholm er formand Anders Funch Nielsen stærkt begejstret over den nye digitale redningskrans. Tilsvarende professionelt udstyr kan nemlig koste 10.000 kroner, og det er ikke alle, som nødvendigvis lige investerer i den type udstyr, når de skal købe deres første båd, kajak eller jolle. - Med den nye app er du dækket godt op, og for nye sejlere og dem, som ikke vil ofre de store penge for sikkerhed, er den jo genial, siger Anders Funch Nielsen, der udover sit formandskab også er ambassadør for Søsportens Sikkerhedsråd i Sejlklubben. Derfor har Anders Funch Nielsen været godt i gang med at sprede budskabet om appen både på klubbens facebookside, men også i Øens Marinecenter, hvor han arbejder som butiksleder. - Jeg ved, at der er flere, som henter appen, og jeg tror, at efterhånden som folk får kendskab til den, vil der være flere, der kommer til at bruge den, siger formanden. SejlSikkert-Alarm kan hentes til både iPhone og Android, og den er gratis.", "annotations": [{"label": 2, "user": 1}], "meta": {}, "annotation_approver": null}
{"id": 131, "text": "At jyderne modsat københavnerne er nærige, er måske én af de mest slidte fordomme mellem Jylland og Sjælland. Ikke desto mindre ser det ud til, at fordommen holder stik, når man ser på, hvem der fast én gang om måneden sender penge til hjælpeorganisationerne Red Barnet, Røde Kors og Folkekirkens Nødhjælp. Hos alle tre organisationer er borgere fra Region Hovedstaden overrepræsenteret blandt de faste bidragsydere, og hos Røde Kors og Folkekirkens Nødhjælp udgør hovedstadsborgerne næsten halvdelen af de faste betalere, imens samme befolkningsgruppe udgør under en tredjedel af den samlede befolkning. Hos Røde Kors kommer det ikke bag på fundraisingchef Morten Jørgensen, at så stor en del af de faste støtter kommer fra hovedstadsområdet. Det er nemlig i og omkring hovedstaden, at Røde Kors bruger flest penge, så folk bliver generelt mere eksponeret for dem her. Man er dog opmærksom på at komme hele landet rundt, siger Morten Jørgensen. - Generelt kan vi altid blive bedre til at nå hele Danmark rundt, og hvis det lykkes os i mindre grad at nå ud til alle, skal vi finde ud af hvorfor, og hvad vi kan gøre bedre, siger han. Helt den samme opfattelse og forklaring har man hos Red Barnet, hvor de også vil kigge på, hvordan de kan få flere fra Jylland og Fyn til at betale fast, siger Merete Falkenstrøm, der er fundraising- og marketingschef i Red Barnet. - Bare fordi man ikke bor i hovedstadsområdet, har man da lige så stort et hjerte som alle andre. I Red Barnet har vi lyst til at komme rundt i hele landet og fortælle og snakke med dem, der gerne vil støtte os fast, siger hun. Hos Folkekirkens Nødhjælp erkender man, at hovedstaden er bedst til at sende penge. Til gengæld oplever man, at jyderne vil bruge mere tid på frivilligt arbejde, siger Birgitte Qvist-Sørensen, der er generalsekretær i Folkekirkens Nødhjælp. - Københavnerne giver flere penge, men de bliver så siddende inde i deres lejligheder. Jyderne giver færre penge, men de er til gengæld frivilligt ude på gader og stræder, siger hun. Der er faktisk forskel på, hvordan vi hver og især har lyst til at donere. Det siger Lisbeth Pilegaard, der er direktør for Institut for Parti og Demokrati. Hun har over 20 års erfaring med nødhjælpsarbejde. - Jeg tror ikke, der er forskel på, om man bor i en større by eller på landet, eller om man bor i hovedstadsområdet eller i Jylland, siger hun. - Jeg tror, der er forskel på, hvordan man gerne vil give. Nogen vil give fast, mens andre giver et større beløb til en konkret indsamling. Lisbeth Pilegaard understreger dog, at det er vigtigt, at organisationerne kigger indad og sikrer sig, at de er lige meget tilstede i hele landet. Man skal vide lige meget om, hvordan verden lider, og hvordan man kan hjælpe, uanset hvor man bor. - Hjælpeorganisationer skal fortælle om, hvad det er, de laver. Og de skal nå ud til hele Danmark. Der kan godt være en tendens til, at man fokuserer på de større byer, og der hvor der er uddannelsesinstitutioner og mange unge. Så kan man godt glemme andre dele af Danmark, siger hun.", "annotations": [{"label": 2, "user": 1}], "meta": {}, "annotation_approver": null}
{"id": 132, "text": "Det har ikke været helt nemt at komme til Bornholm i de første dage af juli. I hvert fald, hvis man tager færgen mellem Ystad og Rønne. For Bornholmslinjen, som er den rute, der forbinder Bornholm med resten af Danmark, har været ramt af flere forsinkelser. Den seneste tids forsinkelser begyndte i torsdags, da propellerne på Express 1 ikke virkede ordentligt, hvilket gjorde, at færgerne sejlede med forsinkelser på sine formiddags- og middagsafgange. Dagen efter kunne den lokale avis Bornholms Tidende berette, at en systemfejl i Molslinjens bookingsystem gjorde, at over 50 færgebilletter til motorcykler i den efterfølgende weekend måtte bookes om eller aflyses. Fejlen blev dog rettet umiddelbart efter. Det blev forsinkelserne derimod ikke. Flere afgange var forsinket om lørdagen og søndagen, og søndag aften ramte hurtigfærgen Max Mols en genstand i havnen i Rønne. Havariet fik en del af færgens hydrauliksystem til at gå i stykker, og det betød endnu en gang forsinkelser, men denne gang på stort set alle afgange dagen efter. Dertil har flere kunder haft problemer med at komme igennem til Bornholmslinjens kundesupport, hvilket ifølge Bornholmslinjen selv skyldes en fejl hos TDC. - Det har åbenbart været en udfordring for Bornholmslinjen at have en gnidningsfri færgedrift her i sommerferien, lyder det fra formand for Bornholms Passagerforening Ann Hartl. Det er et problem, når færgen ikke sejler som den skal – ikke kun for øens fastboende, som ofte rejser mellem Bornholm og det øvrige Danmark, men også for de turister, som gæster øen, lyder det fra Ann Hartl: - Det er vigtigt for Bornholm som helhed, at det fungerer, og at de gæster, som kommer hertil oplever, at det er nemt at komme til Bornholm, siger formanden. Hos Molslinjen, der driver ruten Bornholmslinjen, erkender man, at de mange passagerer her i sommersæsonen presser færgerne, men en stor del af forsinkelserne har været ude af rederiets hænder. For der er tale om uheld, når begge hurtigfærger på ruten mellem Ystad og Rønne har været ramt af tekniske vanskeligheder her i højsæsonen, lyder det fra Jesper Maack, der er pressechef hos Molslinjen. - Vi har været plaget af to mekaniske nedbrud, og det er svært at gardere sig imod, og det er ikke et optimalt tidspunkt at have tekniske problemer, siger han. Derudover er der også en hel del passagerer, som ikke helt er vant til at køre ombord på færgerne, påpeger Jesper Maack, der refererer til en række veteranbiler i weekenden, som havde svært ved at køre ombord på hurtigfærgen, hvilket resulterede i forsinkelser. - Så snart vi mister noget tid i havn, bliver det svært at overholde sejlplanen, siger pressechefen. Formanden for Bornholms passagerforening, Ann Hartl, har fuld forståelse for, at der kan være problemer med sejladsen i de travle perioder, men hun ser gerne, at Bornholmslinjen gøre mere. - Det er vigtigt, at selskabet forstår, at de har en forpligtigelse til at informere passagerne om muligheder for kompensation, og det nemmeste ville være at placere en brochure ombord på færgen eller i færgeterminalen, så passagerne er klar over, hvilke rettigheder, de har, siger formanden. Men Molslinjens pressechef, Jesper Maack, er ikke lun på den idé. Han mener, at reglerne for kompensation er så indviklede, at det hverken vil gavne bornholmere eller turister, hvis man placerede brochurer eller foldere ombord på skibet. - Der er en række forhold, som afgør, om man har ret til kompensation, og det vil bare skabe unødig forvirring. Lad os nu huske på, at der har været nogle forsinkelser i den forgangne uge, men ellers sejler færgerne frem og tilbage uden de store forsinkelser, siger pressechefen. Det er første gang, Molslinjen sejler passagerer til og fra Bornholm i sommerferien.", "annotations": [{"label": 2, "user": 1}], "meta": {}, "annotation_approver": null}
{"id": 133, "text": "Efter statsminister Mette Frederiksen (S) i går meddelte, at blandt andet frisører, storcentre, fitnesscentre og restauranter skulle lukke i dag klokken 10, tog de en hurtig beslutning i frisørsalonen Capillum på Falen i Odense. De skulle holde åbent hele natten. - Lige så snart statsministeren havde talt, så ringede min kollega og jeg sammen. Vi havde allerede aftalt, at vi skulle stå standby, hvis det endte ud i det her, siger den ene af de to indehavere, Tenna Dyrby. Efter en almindelig arbejdsdag åbnede frisørsalonen igen klokken 23 i går aftes og lukkede som planlagt klokken 10 i dag. - Vi har udnyttet alle de timer, vi overhovedet kunne, så vi kunne tilfredsstille alle vores kunder, og det er det vigtigste for os, siger Tenna Dyrby. Frisørtiderne i løbet af natten blev lynhurtigt booket af kunderne, som primært var unge mennesker, og Tenna Dyrby var glad for beslutningen om at holde åbent. - Vores kunder har taget sindssygt godt imod det. Vi udnytter bare tiden i stedet for at ligge derhjemme og sove, siger hun. Men frisørsalonen har også mødt meget kritik for at holde ekstra åbent, når nu udmeldingen var, at man skulle til at lukke ned. - Heldigvis ikke fra vores kunder, for det er jo dem, vi lever af. Men det, der har været lidt frustrerende, var, at da jeg mødte klokken 23, havde jeg fået mange ikke særlig rare telefonopkald til salonen. En rødglødende telefon med mange kritiske kommentarer gjorde, at Tenna Dyrby overvejede en ekstra gang, om de skulle lukke ned, men valgte til sidst blot at slå telefonen helt fra. - Folk truede og kom med meget dumme kommentarer og blev ved med at ringe herind, siger hun. Alligevel valgte de to indehavere at holde butikken åben så længe som muligt. - Vi er selvstændige. Der er ikke nogen, der betaler os løn, udover det, der kommer i kassen. Vi er meget enige om det, og det har slet ikke været til diskussion. Vi står ved det, og folk må svine os til alt det de vil, og vi fortryder det ikke, siger Tenna Dyrby. Hun understreger, at de har fuldt regeringens retningslinjer og taget alle forholdsregler blandt andet med brug af håndsprit, brug af ny kappe for hver kunde og afspritning af frisørstolene løbende. - Vi vasker hænder imellem alle vores kunder, og vi lukker ned klokken 10, så vi kan ikke se, hvad vi gør forkert, siger Tenna Dyrby. En af de kunder, der dukkede op i frisørsalonen inden klokken 10 onsdag formiddag, var Frederikke Laursen. - Jeg løber selvfølgelig en risiko ved at sætte mig i stolen hernede. Men jeg synes lige, jeg skulle forkæle mig selv en sidste gang, nu hvor jeg ikke ved, hvornår jeg kan komme ud ad døren og til frisøren igen, siger Frederikke Laursen og fortsætter: - Jeg har et godt forhold til dem hernede, og jeg ved, at de tager deres forholdsregler.", "annotations": [{"label": 1, "user": 1}], "meta": {}, "annotation_approver": null}
{"id": 134, "text": "Coronavirusset har påvirket hele Kina og i særdeleshed området omkring Wuhan i de seneste uger, og konsekvenserne er så store, at de når hele verden rundt. Det gælder også Danmark. Smittefaren har medført strenge karantæneregler i dele af Kina. De rammer Danmarks mulighed for at sælge til dem, mulighederne for at få besøg fra Kina og for at købe kinesiske produkter, som danske virksomheder selv skal bruge til at producere og sælge. Her er fire eksempler på, hvordan danske virksomheder i disse uger må lade deres bundlinjer blive afgjort af virussets udbredelse på den anden side af jordkloden, og de restriktioner som den kinesiske stat har indført for at dæmme op for smitten. Store dele af de danske minkpelse skulle have være solgt på Kopenhagen Furs februarauktion. Men den blev aflyst, fordi mange kinesiske opkøbere ikke havde mulighed for at møde op og byde på de omkring to millioner skind. Den aflysning påvirker økonomien hos minkavlere i hele landet. For den enkelte minkavler betyder det et ekstra økonomisk pres. Det mærker Jesper Sørensen, der har en minkfarm i Brovst i Nordjylland. - Økonomisk betyder det, at vi mangler 200.000 kroner til at betale foder og lønning med. Det er på bankens nåde, jeg lever lige nu, fortæller han. Næste auktion er i april, og minkavlerne må derfor krydse fingre for, at den nuværende situation ikke fortsætter så lang tid. - Ellers skal vi ud og finde endnu flere penge. Når vi ikke får penge for vores skind, så har vi ingen indtjening, fortæller Jesper Sørensen. Det kommer næppe som en stor overraskelse for nogen, at kineserne udgør en rigtig stor del af verdens turister. Men færre lander herhjemme for tiden, og det påvirker turistattraktioner i Danmark. H. C. Andersen er et af de brands, som kineserne i høj grad bliver tiltrukket af, og derfor er det en bet for museet H. C. Andersens Hus i Odense, at rejser ud af Kina bliver aflyst i øjeblikket. - Vi frygter det meget lige nu. Det vil betyde millioner af kroner, hvis det fortsætter, fortæller museumsinspektør for Odense Bys Museer Torben Grøngaard. Den kinesiske regering har anmodet om, at der ikke arrangeres grupperejser ud af landet før til maj. Men bliver den periode forlænget ind i de travle sommermåneder, kan det få stor betydning for antallet af kinesiske gæster og dermed mængden af turismekroner i kassen hos Odense Bys Museer. - Hvis vi forestiller os, at der slet ingen kinesere kommer, betyder det en forskel på mellem tre og fem millioner kroner. Det er mange penge for en organisation af vores størrelse, fortæller Torben Grøngaard. Generelt er fraværet af kinesiske turister dog ikke lammende for den danske turistindustri, oplyser VisitDenmark. Hvert år booker kineserne omkring 275.000 overnatninger i Danmark. Det er en lille andel sammenlignet med de 21 millioner tyske overnatninger, der hvert år bliver booket, og de knap 4 millioner overnatninger som svenskere og nordmænd tilsammen står for. Så det er kun enkelte turistattraktioner, som for eksempel H. C. Andersen-attraktionerne i Odense, der kommer til at mærke det. Og så vil enkelte butikker muligvis også kunne mærke det, vurderer direktør i VisitDenmark Flemming Bruhn. - Generelt lægger kineserne ikke så mange penge hos museer. Til gengæld lægger de mange penge i butikker i Odense og København. Sko og tasker er markant billigere for dem at købe end derhjemme, siger han. Mange fabrikker i Kina har været lukket ned i løbet af de seneste uger. Det betyder, at danske virksomheder kan have svært ved at få fat i forskellige dele og komponenter til maskiner eller computere. Det gælder blandt andet dele til tandlægeudstyr og Hos OGaming i Vejle er deres arbejde med at samle specifikt komponerede computere til gaming også blevet besværliggjort. Det er nemlig svært at gøre, hvis man ikke kan få fat i de rigtige dele. - Visse komponenter er begyndt at stige i pris, og andre er svære overhovedet at få, fortæller firmaets direktør, Stefan Bargisen. Det skyldes både, at produktionen er gået ned, men også at markedet er blevet påvirket af usikkerheden. - Mange af de større aktører er begyndt af hamstre, så de er sikre på at have produkter på lager, vurderer Stefan Bargisen. Det er ikke kun enkelte dele, som danske firmaer står og mangler. Flere danske virksomheder har store dele af deres produktion i Kina, og de står derfor med fabrikker, der ikke producerer i øjeblikket. Det gælder for eksempel møbelvirksomheden Actona. De ved ikke, hvornår de igen kan starte deres fabrik med 300 ansatte op igen. - Der går i hvert fald én uge mere og måske også nærmere to uger, fortæller direktør for Actona Thomas Villadsen. Hos Grundfos, der er verdens største pumpevirksomhed, har man også haft lukket sin fabrik i Shanghai ned. Den er nu genåbnet, men produktionen er slet ikke på fuld kraft, fordi omkring 1000 af deres 2200 medarbejdere ikke kan komme på arbejde. - De må simpelthen ikke rejse fra de byer, de bor i og ud til kysten, hvor vores fabrik ligger. Så de kan ikke komme, og myndighederne er meget restriktive, fortæller kommunikationschef hos Grundfos Peter Trillingsgaard. Når produktionen kører på lavt blus, kan det betyde, at Grundfos om kort tid ikke kan følge med efterspørgslen. - I løbet af nogle uger begynder det at få nogle konsekvenser i forhold til, at vi ikke kan producere det, som vores kunder efterspørger, vurderer Peter Trillingsgaard.", "annotations": [{"label": 1, "user": 1}], "meta": {}, "annotation_approver": null}
{"id": 135, "text": "Når politikerne ikke vil rejse flere vindmøller, så må borgerne træde til. Det er i hvert fald tanken hos en lille gruppe bornholmere, som arbejder på at få etableret en vindmøllepark, der skal sikre bæredygtigt strøm til de omkring 40.000 borgere, som bor på Bornholm. Den ti mand store gruppe, der blandt andet består af to kommunalbestyrelsesmedlemmer fra Enhedslisten, vil rejse en kystnær havvindmøllepark på ti møller ved Rønne Bakke, som ligger nogle kilometer ud for den sydbornholmske kyst. Møllerne skal producere 90 til 100 megawatt strøm, hvilket svarer til over det dobbelte af den strøm, som turister og øboere bruger på en sommerdag. - Vi har brug for mere strøm, og på den her måde kan vi producere mere af den, lyder det fra en af initiativtagerne, Morten Riis, som også er medlem af Bornholms kommunalbestyrelse for Enhedslisten. Gruppen kommer i kølvandet af, at de bornholmske politikere i sidste måned forkastede alle planer om nye, store vindmøller på land, blandt andet på grund af modstand fra potentielle naboer til møllerne. De store landvindmøller er ellers en betingelse, hvis øen skal opfylde dens årelange ambition om at have en CO2-neutral energiproduktion inden 2025. I stedet valgte et flertal i kommunalbestyrelsen at købe grøn strøm udefra. Men gruppen agter at holde fast i de grønne ambitioner ved at skabe en lokalejet havvindmøllepark, hvor øens borgere og virksomheder kan købe en anpart i parken. Og Morten Riis forventer ikke, at den lokale modstand vil være ligeså stor mod en havvindmøllepark som møllerne på land. For generne vil være få, hvis gruppen skulle få held med at få lavet en kystnær energipark. - Jeg tror, at der også vil være nogle, som kan være utilfredse med den her løsning, men mange af generne er jo væk ved en havvindmølle. Det er groft sagt kun udsigten, som vil blive forstyrret af de her møller, så jeg er egentlig ikke så bekymret, siger han. Seniorforsker Kristian Borch fra Danmarks Tekniske Universitet har forsket en hel del i, hvordan borgere går imod større vindmølleprojekter på blandt andet sociale medier. Han ser gode takter i det, som gruppen har tænkt sig, da den her ønsker at inddrage borgerne og give dem medejerskab i en kystnær havvindmøllepark. For lokale kan nemt få indtryk af, at der bliver taget en beslutning over hovedet på dem, og så vokser modstanden. - Det folkeligt ejet er den rigtige måde at gå til det på, fordi så bliver værdierne lokalt, og så er det også den lokale stemme, som finder ud af, hvordan det skal skrues sammen, siger Kristian Borch. Men seniorforskeren er loren ved, at gruppen allerede nu har bestemt sig for, hvor og hvordan man skal producere den grønne strøm. - Det er der, det går galt. Det bliver man nødt til at tale med borgerne om. Hvis der kommer en og siger, at det er den bil, jeg skal købe, så siger jeg da nej, for hvorfor skulle jeg det? Det kunne jo være, at jeg hellere ville have en knallert, siger seniorforskeren. Forskeren mener i stedet, at gruppen bør gå nogle skridt tilbage og overbevise borgerne om, hvilken betydning det kan få, hvis man satser på den grønne energi. Det har man for eksempel gjort i Hvide Sande, hvor en gruppe borgere også gik sammen om at rejse vindmøller. Her blev 400 borgere overbevist om at købe andele i de grønne møller, fordi overskuddet ville gå direkte til de lokale anpartshavere og en lokal fond, der investerer i Hvide Sande by og havn, lyder det fra Kristian Borch. Der går endnu noget tid før initiativtagerne på Bornholm kan opstille havvindmøller. Først og fremmest skal der laves en række forundersøgelser, der skal klarlægge, hvor rentabelt projektet er, hvorefter gruppen formelt skal stiftes. Det sker til efteråret, hvor Bornholms Havvindmøllelav afholder sin stiftende generalforsamling.", "annotations": [{"label": 1, "user": 1}], "meta": {}, "annotation_approver": null}
{"id": 136, "text": "Der er ekstra stort pres på akuttelefonen 1813 i juledagene. Det oplevede dem, der ringede til akuttelefonen i Region Hovedstaden i dag, hvor der først på eftermiddagen var op mod halvanden times ventetid. Ventetiden er i skrivende stund nede på mellem 20 og 25 minutter. Det fortæller Marie Baastrup, der er enhedschef i Region Hovedstadens akutberedskab. Da ventetiden var allerlængst ringede 250 borgere på samme tid. - Vi har haft udfordringer med ventetider på over en time, men de er faldende. Vi har travlt, for der er rigtig mange borgere, der ringer. Vi har lidt mere travlt i dag end på samme dag sidste år og også mere travlt end de øvrige juledage. Hun fortæller, at der er indkaldt mere personale end på både almindelige hverdage og weekender. Det er især tre typer opkald, der lægger ekstra pres på akuttelefonen, fortæller Marie Baastrup. - Vi kan se, at vinterens sygdomme er på vej. Der er snot og snue i luften. Så er der børn, der har opkastning, og så har vi en del folk, der ringer for at få fornyet recepter. Især den sidste type henvendelse får enhedschefen til at komme med en opfordring til eventuelle glemsomme borgere. - Vi kan ikke hjælpe med recepter. Vi vil rigtig gerne opfordre folk til, at de bruger muligheden for at forny recepter online hos deres egen læge. Det er ren forglemmelse fra borgerens side, og det er med til at udfordre os, siger hun. Hvis der er tale om livsnødvendig medicin, kan 1813 dog godt hjælpe med fornyelse af en recept. Marie Baastrup forventer, at de med dagens lange ventetider har oplevet julens travleste periode. Alligevel beder hun folk om at overveje en ekstra gang, hvor akut deres behov er, før de ringer til 1813. - Vi forventer at få travlt de næste dage, men vi forventer ikke at have de samme lange ventetider som i dag. Vi ved jo godt, at der er bud efter os, og at rigtig mange gerne vil tale med os, men vi vil samtidig opfordre til at egen læge har åbent fredag, og kan det vente, så tag kontakt der, siger hun. - 1813 er til akut sygdom, som kræver hjælp her og nu. Hvis man oplever at ens barn har høj feber, ikke vil spise og drikke, måske kaster op og bliver sløvere, skal man dog tage kontakt, siger Marie Baastrup. Hvis man står i en akut livstruende situation eller i en situation, der udvikler sig drastisk, skal man ringe 1-1-2.", "annotations": [{"label": 2, "user": 1}], "meta": {}, "annotation_approver": null}
{"id": 137, "text": "Pizzabakken skal sendes til forbrænding, mens skorperne ryger til bioaffald. Og den tomme sprutflaske skal med glasset fra babymos i glascontaineren. 750 steder i København kommer der små sorteringsanlæg, som mange af os kender fra indkørslen eller baggården. Altså containere, som gør det muligt at sortere affald efter type i stedet for at sende det hele til forbrænding. Det har Københavns Kommune besluttet i . Og det ligger i fin tråd med borgernes ønske, siger teknik- og miljøborgmester Ninna Hedeager Olsen (EL). - Der er rigtig stor efterspørgsel på at få lov til at sortere; Det vil københavnerne faktisk rigtigt gerne. Men nogle af de meget tætte dele af byen - særligt Indre By og dele af brokvartererne - har ikke plads til de forskellige containere, siger hun. Så med de 750 sorteringsposter kan københavnere, der ikke kan komme af med deres affald i deres gård, i stedet komme af med deres sorterede affald i gaderummet. Det nye tiltag bliver godt modtaget af Marianne Thomsen, der er professor i cirkulær økonomi på Aarhus Universitet. - Det er en rigtig god idé at gøre det mere synligt, at affald ikke bare er affald, men at det er ressourcer, som skal afleveres, så det kan genbruges. Selvom mange sorterer deres affald, og der over de sidste par år har kørt forskellige kampagner, så kan affaldscontainerne i det offentlige rum også i sig selv have en positiv effekt, vurderer hun. - Det skaber øget bevidsthed og øget synlighed. Og måske også noget kommunikation borgerne imellem omkring vores omgang med ressourcer, siger Marianne Thomsen. Sidste år blev 44 procent af det indsamlede affald i København genanvendt, og det er et godt skridt på vej mod kommunens mål om 70 procent genanvendelse i 2024. De 750 sorteringsposter er tiltænkt byens beboere, men står man med en plastbakke fra en sandwich eller dåse fra nogle nødder, så er det logisk også at sortere det, siger teknik- og miljøborgmesteren. - Vi køber jo allesammen en is eller en sandwich og står så med noget affald, som vi gerne vil sortere. Det ville være supergodt at samtænke det, siger Ninna Hedeager Olsen. Indtil videre er affaldssorteringen dog betalt af københavnerne og er derfor også tiltænkt dem. Men kommunen er i dialog med Energistyrelsen om en aftale, så der også lægges op til, at gadeaffald - som for eksempel pizzabakken, man har spist af i parken, også kan ryge i containerne. Det ekstra fokus på affaldssortering både i forhold til beboere og turister kan være med til at give mindre affald, fordi vi bliver bedre til at passe på ressourcerne, siger professor Marianne Thomsen fra Aarhus Universitet. - Vi ved godt, at vi skal prøve at minimere vores affaldsproduktion. Og jeg er ret sikker på, at folk minimerer deres affaldsproduktion, når de skal sortere, fordi der kommer en bevidsthed om, hvordan man kan undgå det, siger Marianne Thomsen.", "annotations": [{"label": 1, "user": 1}], "meta": {}, "annotation_approver": null}
{"id": 138, "text": "Den 1. januar 2017 blev det lovligt for 17-årige at erhverve sig et kørekort, sætte sig bag rattet, starte bilen og køre afsted, så længe en erfaren kører sad på passagersædet. Her tre år efter udløber forsøgsordningen – og målt på antallet af unge, der har benyttet tilbuddet, har det været en stor succes. Over hver tredje af alle 17-årige – næsten 73.000 unge – har brugt ordningen, viser tal for Rigspolitiet. Særligt i Midt- og Vestjylland har de unge opsøgt muligheden for at blive selvkørende. Alene i Midt og Vestjyllands politikreds har mere end 12.000 17-årige været til køreprøve de seneste tre år. Forsøgsordningen er planlagt til at udløbe den 1. januar 2020. Ordningen bliver i øjeblikket evalueret og fortsætter i sin oprindelige form, indtil andet bliver besluttet. Herunder gør de unge, kørelærerne, politiet og politikerne status. I Bramming ved Ribe er 16-årige Maje Brix ved at tage sit kørekort. Hun synes ordningen er genial. - Som 18-årig kommer du ud på vejen efter at have kørt med din kørelærer ved siden af i halvanden måned. Det synes jeg er lidt utrygt at vide, siger hun og fortsætter: - Ved at køre med dine forældre i et år, lærer du alle de her ting, som du ikke lærer i kørerundervisningen – altså ting, der opstår på vejene. Alle de ting, du skal lære, når du kører bil, siger hun. 17-årige Alberte Laura Grothe fra Hedensted mellem Horsens og Vejle er en anden, der også er ved at tage kørekort. I begyndelsen var hun ellers imod det. - Før tænkte jeg, at det ville blive forfærdeligt. Men nu tænker jeg, at det er helt fint, for der er regler for, hvilken bilist der sidder ved siden af, siger hun og fortsætter: - Når man kommer i en svær situation, så har man en ved siden af, som kan hjælpe en med at bevare roen. Det giver en meget bedre oplevelse og gør det meget mere trygt, siger hun. Hos kørelærerne er man generelt positive over den nu tre år gamle ordning. Det forklarer landsformand for Dansk Kørelærer Union Bent Grue. - Der er ingen tvivl om, at vi var skeptiske i starten, men vi må sige, at det er gået meget godt, siger han og tilføjer: - Der er måske lidt mere uro i teoritimerne, men ude i bilen der klarer de 17-årige sig ret godt. Siden forsøgsordningen startede i 2017, har politiet i hovedstadsområdet stoppet 127 17-årige bilister, som har kørt ulovligt uden en erfaren passager på sædet ved siden af. Alligevel er man også hos politiet godt tilfredse med de 17-årige bag rattet. - De 17-årige, som har siddet bag rattet og haft vejledning af en ældre, erfaren bilist ved siden af, har generelt klaret sig rigtig godt. Det har bare virket, konstaterer politiassistent Christian Berthelsen ved Rigspolitiets Nationale Færdselscenter. - Når jeg kigger på statistikkerne over, hvor mange der har fået en bøde, så synes jeg, det er flot. Jeg er meget positiv, siger han. De 127 forseelser svarer til cirka én procent af de unge, der har kørekørt i hovedstadsområdet. I sidste ende er det politikerne på Christiansborg, der skal beslutte, om ordningen skal være permanent. Og noget kunne tyde på, at vi er på vej i den retning. I hvert fald hvis det står til Venstres transportordfører Kristian Pihl Lorentzen. Men det kan være der skal kigges på sanktionerne. - Hvis problemet med unge, der kører uden ledsager, fortsat er der, så er vi klar til at lytte til politiet. Den regel skal jo overholdes, siger han. Hos SF vil man vente på den samlede evaluering af forsøgsordningen, inden man drager konklusioner, men: - For de unge, som lige får glemt at få en ledsager med, der er jeg åben for at kigge på bødestørrelserne, eller om vi skal inddrage kørekortet, til de fylder 18 år, siger Anne Valentina Berthelsen, transportordfører for SF.", "annotations": [{"label": 2, "user": 1}], "meta": {}, "annotation_approver": null}
{"id": 139, "text": "Forældrenes krav om bedre forhold i børnehaver og vuggestuer bliver oftere hørt af politikerne på rådhusene rundt om i hovedstadsområdet. I sensommeren så mange nye lokale forældreorganisationer dagens lys efter forårets store demonstrationer for minimumsnormeringer. De protesterende forældres ambition var blandt andet at få indflydelse på kommunalpolitik - og det har flere allerede fået. I kommunerne Halsnæs, Lyngby -Taarbæk, Lejre, Greve, Vallensbæk og Allerød har nystiftede forældreorganisationer fået foden indenfor på rådhuset. Det er blandt andet sket igennem møder med de lokale politikere, hvor man har opnået at få midler afsat til bedre normeringer og har sikret børneområdet penge. Noget man har erfaring med i en ny forældreforening i Halsnæs. - Det betyder utroligt meget, for det er et område, som i den grad er blevet udpint, siger Sarah Eskildsen-Mortensen, der er formand i Halsnæs Forældreorganisation. Hun mener, at den lokale forening kan gøre en forskel, netop fordi man er tæt på forholdene i de lokale vuggestuer og børnehaver. - Derfor giver det rigtig god mening, at man har noget, der er forankret lokalt, siger hun. Det er borgmester i Halsnæs Kommune Steffen Jensen (S) enig i. Han mener, at den lokale forening gør debatten mere nuanceret - og så styrker det den politiske bevågenhed på børneområdet, siger han. - Det kvalificerer helt sikkert debatten og forståelsen for, hvordan man oplever virkeligheden, siger Steffen Jensen. Ifølge ham har det politiske pres fra forældreforeningen allerede haft indflydelse på prioriteringen af midler til børneområdet, så man har afsat mere, end man havde forventet. - Jeg tror helt sikkert, at det har en betydning for den politiske bevågenhed. Vi gik til valg på at skaffe hænder, men vi også leveret flere penge, end vi så lovede, og det tror jeg helt sikkert, at den her bevægelse har været med til at gøre, siger Steffen Jensen. Det er den helt rigtige vej til politisk indflydelse, når forældre danner forældreforeninger, for at forbedre vilkårene for børn i vuggestuer og børnehaver. Det er vurderingen fra kommunalforsker Roger Buch fra Danmarks Medie- og Journalisthøjskole. Ifølge ham har det større effekt at få foden indenfor på rådhuset, end at demonstrere ude foran rådhuset. - Det er selvfølgelig en meget mere effektiv form for indflydelse, fordi politikerne i udgangspunktet har signaleret, at de gerne vil lytte, siger han. Men det er vigtigt, at foreningerne holder fast i det politiske arbejde for at skabe forandringer, siger Roger Buch. - De skal først og fremmest fortsætte det arbejde, som de allerede har igangsat. Altså blive ved, være vedholdende og ikke tænke 'nu har vi vundet, så nu kan vi begynde at slappe af'. - Og så bliver det uden tvivl også nødvendigt med en professionalisering, for en moderne kommune er en meget professionel størrelse, siger Roger Buch. I Halsnæs glæder Sarah Eskildsen-Mortensen sig over de mange nye forældrekræfter, som på sigt vil få indflydelse. - Vi er på vej, og vi kan se, at det batter noget på den lange bane, og det er vigtigt, siger hun.", "annotations": [{"label": 2, "user": 1}], "meta": {}, "annotation_approver": null}
{"id": 140, "text": "De lange ventetider på over en time hos akuttelefonen 1813 i hovedstadsområdet juledag har nu fået konsekvenser. Der er ganske enkelt blevet kaldt ekstra folk på arbejde til at passe telefonerne, og det har givet pote, lyder det fra Marie Baastrup, der er en enhedschef i Region Hovedstadens Akutberedskab. - Lige nu (ca. 9:30, red.) har vi syv minutters ventetid og har haft 1.000 borgere igennem siden midnat. Den længste ventetid har været på 14 minutter. - Vi har flere folk på arbejde end i går. Og her til morgen oplever vi et mindre pres end i går morges på telefonen, siger Marie Baastrup. - Det er klart, at vi har kigget indad i forhold til i går og gjort, hvad vi kunne for at opmande, men vores juleplaner er jo lagt i forvejen, for ligesom alle andre skal vores medarbejdere også have fri engang imellem. - Men vi har kigget ind i det og gjort, hvad vi kunne for at få ekstra folk på i dag. - Det er ikke 30 ekstra, det er et par stykker. Vi er rigtig mange, og det var vi også i går. Vi har en vis kapacitet i vores vagtcentral, som er afgørende for, hvor mange vi kan have siddende og tage telefoner, siger Marie Baastrup. Årsagen til de lange ventetider juledag var blandt andet borgere, der ringede til 1813 for at få fornyet en recept på medicin. Men det kan kun lade sig gøre, hvis der er tale om livsnødvendig medicin. , det som en forklaring, men \"ikke som en undskyldning\". Han har dog anerkendt, at henvendelser om recepter er et stort problem for 1813 og vil derfor sætte oplysningsinitiativer i gang i Sundhedsudvalget. Forud for juleferien er der ellers sat flere initiativer i søen for netop at undgå, at borgere ringer ind for at forny recepter, fortæller Marie Baastrup. - Vi har lavet en kampagne med PLO og sendt plakater ud til de praktiserende læger. Og der er blevet uddelt 14.000 pjecer til apotekerne om at huske at forlænge sin medicin, siger hun. - Det er den vej, vi skal gå sammen. Få oplyst borgerne om deres muligheder, siger hun. I forbindelse med de lange ventetider ved akuttelefonen juledag udtalte Christoffer Buster Reinhardt, at \"der er en barriere i forhold til at ringe 112\". Han understreger over for DR Nyheder, at han ikke dermed mener, at borgere i højere grad skal begynde at ringe 112 for at tage presset fra 1813. I enkelte tilfælde, hvor der ikke nødvendigvis er akut livsfare og hjertestop, men stærke smerter hos et lille barn eksempelvis, kan det give mening, uddyber Christoffer Buster Reinhardt. Ifølge Marie Baastrup er Akutberedskabets indtryk generelt, at borgerne godt ved, hvordan de skal bruge det ene eller det andet nummer. - Cirka tre procent af dem, der ringer 1813 får en ambulance. Det gælder for 75 procent af dem, der ringer 112. Så vi har en oplevelse, og det havde vi også i går, af, at borgerne godt ved, hvornår de skal ringe 1813, og hvornår de skal ringe 112. - Der er helt sikkert en barriere hos nogen. Der er også generelt en barriere for nogen i forhold til at henvende sig til sundhedsvæsenet eller at gå til egen læge. Så man kan altid tale om barrierer i forhold til at tage kontakt til sundhedsvæsenet. Det kan vi sagtens arbejde mere med, siger Marie Baastrup.", "annotations": [{"label": 2, "user": 1}], "meta": {}, "annotation_approver": null}
{"id": 141, "text": "- Det er en tragisk og for nogen traumatiserende oplevelse. Men det gør også, at man kommer til at spekulere mere over livet, fordi døden kommer så tæt på. Ordene kommer fra Tommy Damstedt Jørgensen. For ti år siden stoppede han som lokomotivfører hos DSB. På 22 år oplevede han fire gange at ramme mennesker med sit tog. En af gangene var det en ung kvinde, som tog sit eget liv. - Man glemmer det aldrig. De fire personer, jeg har kørt ned med toget; jeg ved præcis ved hvilken jernbanesvelle, det skete, jeg har bare lært at leve med det, fortæller Tommy Damstedt Jørgensen. Han er dog langt fra alene med sine . Hvert år er der mellem 20 og 40 personer, der vælger at ende deres liv på DSB's skinner. Men det skal et nyt tiltag forsøge at imødegå. Forsøget begynder på Valby Station, hvor 15 personer de sidste 21 år har taget deres eget liv. Her har man derfor sat flere lamper op, så der ikke er mørke områder på perronen. Og i stedet for flere reklameskilte, vil man fra midten af januar se skilte med Livsliniens telefonnummer og en opfordring til at søge hjælp, hvis man har det svært. - Valby er vores pilotstation, blandt andet fordi vi her har set en lidt højere frekvens af selvmord. Fremadrettet vil vi se på, om det er noget, der skal bredes ud til flere stationer. Men vi vil også gerne afprøve det her for at se, hvad vores passagerer siger til det, forklarer Nils la Cour, der er afdelingschef i Styring og Kvalitet i DSB Sikkerhed. Han forklarer, at de nye lamper og skilte er udviklet i tæt samarbejde med Livslinien, og så er der hentet viden fra udlandet, hvor lignende projektet har haft en effekt. Han mener, at DSB har et ansvar for at mindske antallet af selvmord på banenettet. - Vi vil gerne påtage os noget af ansvaret og hjælpe til at der kommer færre selvmord, når det nu er den uheldige situation, at vores tog bliver brugt til formålet. Vi bliver nødt til at forsøge at gøre noget, når vi har så stor en rolle i samfundet, siger Nils la Cour. Tidligere lokomotivfører Tommy Damstedt Jørgensen hjælper i dag kollegaer, der oplever personpåkørsler. Og han er glad for de nye tiltag på Valby Station. - Vi er rigtig glade for, at DSB gør det her. Og vi er spændte på, hvilken effekt det vil have, siger han. Og selv om effekten måske kun bliver et enkelt reddet liv, så har det enorm betydning. - Bare der er én, der vælger at leve og ikke tager sit eget liv, og en af mine kollegaer samtidig er den traumatiserende oplevelse foruden, så er det det hele værd, mener Tommy Damsted Jørgensen.", "annotations": [{"label": 2, "user": 1}], "meta": {}, "annotation_approver": null}
{"id": 142, "text": "Jyder har nemmere adgang til svømmehaller og fitnesscentre end borgere i hovedstadsområdet, og nordjyder har flere penge til sig selv end hovedstadsborgere. Det er nogle af de udsagn, som man hver dag i december har kunnet læse i . Bag kalenderen står 31 hovedstadskommuner og Region Hovedstaden, som har samlet sig under navnet Stop Forskelsbehandlingen. Målet med kampagnen er ifølge sammenslutningen at bringe fakta og nuancer ind i debatten om, hvordan man omfordeler kommunale skattekroner - det såkaldte udligningssystem. Men mange af kalenderens udsagn har intet med udligning at gøre, vurderer to eksperter i kommunaløkonomi. - Samlet set er der reelt ikke tale om information, men i højere grad om misinformation i den forstand, at det er så selektivt udvalgt, hvad man fremhæver, siger Kurt Houlberg, professor i kommunaløkonomi ved VIVE, Det Nationale Forsknings- og Analysecenter for Velfærd. Blandt andet er det misvisende, at man fokuserer på, hvor meget borgerne i forskellige dele af landet har til rådighed, efter de faste udgifter er betalt – det såkaldte rådighedsbeløb. Udligningssystemet omfordeler nemlig kun penge mellem kommunekasser, for at kommunerne kan give en nogenlunde ensartet service til deres borgere, og det har ikke noget at gøre med, hvor mange penge borgerne selv har, forklarer Kurt Houlberg. Steen Christiansen, borgmester i Albertslund (S) og talsmand for alliancen af hovedstadsborgmestre, er dog ikke enig. - Det har rigtig meget med udligning at gøre. Det er jo her, vi skaber den værdi, som virksomhederne får, og det er her, vi får vores skatteindtægter, som indgår i den samlede udligning, siger han. Udligningsdebatten er blevet højaktuel, efter regeringen har varslet, at der kommer et udspil til en reform af systemet i starten af det nye år. Et system, der er lige så mange holdninger til, som der er borgmestre i Danmark. Men det er problematisk for både borgere og politikere, at de forskellige parter kun præsenterer uddrag af sandheden i deres formidling, mener professor i økonomistyring ved Aalborg Universitet Per Nikolaj Bukh. - Man blander oplysninger ind, som ikke har noget med udligning at gøre, og man bruger på den måde ressourcer på at afspore debatten og skabe mere støj end oplysning, siger han. Meningen med udligningssystemet er, at der ikke må være alt for store forskelle på, hvor god hjemmeplejen er, eller hvor mange pædagoger der er råd til i den lokale børnehave, uanset hvor i landet man bor. Men ifølge hovedstadsborgmestrene bliver der omfordelt for mange penge fra hovedstadskommunerne til resten af landet, og \"man går i virkeligheden bare ind i en kamp, som andre har startet\", siger talsmand Steen Christiansen. - Vi er nødt til at tage kampen op mod de kommuner primært vest for Storebælt, som længe har kritiseret udligningsordningen, hvis vi skal sikre, at hovedstadskommunerne ikke bliver kørt over i en kommende reform, siger Albertslund-borgmester Steen Christiansen. Borgmester i Randers Torben Hansen (S) er talsmand for alliancen af kommuner i resten af landet, Bedre balance, og han mener ikke, man har startet nogen kamp. - Vi har bare gjort opmærksom på de urimeligheder, der er i systemet, fordi vi vil have det ændret, siger han. Eksperterne understreger, at hovedstadsborgmestrene ikke er ene om at skabe støj og forvirring i debaten om den kommunale omfordeling. - De andre, der prøver at påvirke udligningsdebatten, er også meget selektive i deres fakta. Men i mine øjne er det her en mere systematisk og professionelt iscenesat misinformation, end hvad jeg før har set, siger Kurt Houlberg fra VIVE.", "annotations": [{"label": 2, "user": 1}], "meta": {}, "annotation_approver": null}
{"id": 143, "text": "William Strand på 12 år skal skal have lagt drop til medicin inden sin operation på Rigshospitalet. Imens han bliver stukket i hånden, spiller han et spil med Virtual Reality-briller på. Det skal hjælpe ham med at fjerne fokus fra nålen. - Jeg er i en båd og skal skyde efter nogle måger med vandballoner. De prøver at stjæle mine fisk, som jeg lige har fisket op, siger han. På Rigshospitalet bliver børn, der skal stikkes i forbindelse med en operation, tilbudt, at de kan spille Virtual Reality-spil samtidig. En undersøgelse med 64 børn fra hospitalet har nemlig vist, at det gjorde børnene mindre bange, og at de oplevede færre smerter, når de blev stukket. Det forklarer Gitte Aagaard, der er børnesmertesygeplejerske på Rigshospitalets Videnscenter for Børnesmerter. - De er ofte lidt nervøse, når de skal bedøves inden operationen. Nogle af dem har måske haft en grim oplevelse med en stikprocedure tidligere, så vi skal selvfølgelig hjælpe dem med at mestre det, de skal igennem, siger hun. Hun hjælper med at aflede børnenes opmærksomhed. Blandt andet ved hjælp af musik, sæbebobler og nu også Virtual Reality. - Det er helt fantastisk, fordi børnene kommer ind i en fantasiverden, hvor der sker en masse ting, som vi kan spørge dem ind til for at aflede dem yderligere, siger Gitte Aagaard. Sammen med sine kollegaer oplever hun, at distraktionen har en gavnlig effekt på børnene, når de skal gennem noget ubehageligt. - Det, der virker ekstra godt, er, når børnene bliver aktiveret. Det gør de gennem Virtual Reality-spillene, fordi der bliver aktiveret nogle centre i hjernen, som gør, at de bliver afledt, siger hun. William Strand lagde kun mærke til ét af stikkene, selvom lægerne måtte bruge et par forsøg på at få lagt hans drop. - Det hjalp at have brillerne på, for så koncentrerer jeg mig ikke om, hvad der sker et andet sted, så koncentrerer jeg mig bare om at skyde mågerne. Jeg kunne kun mærke det en lille smule, da der kom et prik, siger han. Men selvom brillerne har en god effekt på de fleste børn, er der også situationer, hvor de ikke skal i brug. - Nogle børn har brug for meget kontrol, og i de situationer kan det være ekstremt angstprovokerende at få brillerne på, så de ikke kan se, hvad der sker omkring dem, forklarer Gitte Aagaard. Udover Rigshospitalet tilbyder Nordsjællands Hospital også børnene at spille Virtual Reality-spil.", "annotations": [{"label": 2, "user": 1}], "meta": {}, "annotation_approver": null}
{"id": 144, "text": "Hvis du har prøvet at ringe til akuttelefonen 1813 fra københavnsområdet i dag, har du kunnet risikere at skulle vente over en time på at få en medarbejder i røret. Og det er ikke godt nok. Sådan lyder det fra Christoffer Buster Reinhardt (K), der er formand for Sundhedsudvalget i Region Hovedstaden. - Det er utilfredsstillende. Jeg er på ingen måde tilfreds med de her tider. Når man er syg eller pårørende til en syg, så har man berettiget forventning om, at man kan få hjælp hurtigt, siger han. Ifølge Christoffer Buster Reinhardt må man forvente at skulle væbne sig med lidt større tålmodighed, når man i juledagene ringer til 1813, men ventetider på over en time er for meget, lyder det fra formanden. - Jeg har, og det tror jeg også, de fleste borgere har, forståelse for, at ventetiderne kan være lidt længere i højtiderne, men dog ikke så lange ventetider, som vi ser her. - Det her skal helst ikke blive en ny juleklassiker, siger han med henvisning til sidste år, hvor ventetiderne også var lange i juledagene. Ifølge Marie Baastrup, der er enhedschef i Region Hovedstadens akutberedskab skyldes ventetiden blandt andet, at fremfor kun at ringe om akutte helbredsproblemer. Christoffer Buster Reinhardt (K) kalder den begrundelse for en \"forklaring, men ikke en undskyldning\". Han anerkender dog, at henvendelser omkring recepter er et stort problem for 1813. Han vil derfor sætte oplysningsinitiativer i gang i Sundhedsudvalget. - En af de ting, vi kan gøre i Sundhedsudvalget, er at sætte en kampagne i gang omkring, hvad man skal ringe til 1813 om. 1813 er ikke - og skal ikke være - en recepttelefon. Der er for eksempel folk, der ringer ind for at få en ny recept på p-piller, og det er ikke det, 1813 er til for, siger han. Han ser også gerne, at danskerne ikke er helt så bange for at ringe til 112. - Det skal nærmest være død og ødelæggelse, før danskerne ringer 112, og sådan har jeg det også selv. - Der er en barriere i forhold til at ringe 112, og det er nok også meget sundt, at man ikke ringer om småting, men man kan arbejde på at få sænket barren lidt. Det er ikke kun ved hjertestop, man må ringe 112, siger udvalgsformanden.", "annotations": [{"label": 2, "user": 1}], "meta": {}, "annotation_approver": null}
{"id": 145, "text": "EU's indre marked er vigtigt, for at europæiske virksomheder kan udvikle sig i fremtiden. Men der er for mange barrierer på det indre marked i dag, som gør, at dets fulde potentiale ikke udnyttes, mener EU-Kommissionens næstformand, Valdis Dombrovskis. Tirsdag fremlægger EU-Kommissionen et forslag til en ny industristrategi, hvori der blandt andet indgår en handlingsplan for at styrke det indre marked. - Det indre marked er vores allerstørste resultat i EU, som gør os til en stærk, global spiller. - Men medlemslandene skal undgå at indføre yderligere lovgivning, som vil være barrierer for det indre markeds fulde potentiale. De barrierer vil vi gøre op med i vores handlingsplan, siger Dombrovskis. EU-Kommissionen har kortlagt barriererne på det indre marked forud for handlingsplanen. Det tæller blandt andet nogle restriktive og komplekse nationale regler samt EU-regler, som ikke bliver tilstrækkeligt overholdt og håndhævet. Ifølge et estimat fra EU-Kommissionen kan det give op til 713 milliarder euro frem mod 2030, hvis barriererne fjernes. EU's indre marked søger at sikre fri bevægelighed for varer og tjenesteydelse i medlemslandene. /ritzau/", "annotations": [{"label": 2, "user": 1}], "meta": {}, "annotation_approver": null}
{"id": 146, "text": "De amerikanske aktier i Dow Jones-indekset faldt i dag med 7,8 procent. Det er det værste fald siden finanskrisen i 2008. Kursfaldet kommer samtidig med, at frygten for konsekvenserne af coronavirusset spreder sig. Mens industriindekset Dow Jones altså faldt med 7,8 procent, faldt det brede S & P 500-indeks med 7,6 procent, mens teknologiaktierne i Nasdaq-indekset rutsjede 7,3 procent ned. Blandt teknologiaktierne var Apple hårdest ramt med et minus på 7,9 procent, mens Microsoft faldt med 6,8 procent. - Det er total panik, siger Susan Schmidt, aktiechef hos Aviva Investors America, til . Hun mener, at der er tale om en overreaktion. Samtidig er prisen på råolie faldet næsten 25 procent. Det sker som en konsekvens af, at Saudi Arabien har givet udtryk for, at man vil sætte produktionen i vejret, efter at Rusland har afvist at skrue ned for deres olie- og gasproduktion. Den priskrig har blandt andet ført til store fald for olieselskaber som amerikanske Exxon Mobil. Der er tale om det største fald i olieprisen, siden den første golfkrig brød ud tilbage i 1991. De amerikanske aktier ligger nu 19 procent under det niveau, som det nåede op på i sidste måned. Kurserne på børsen i New York åbnede mandag eftermiddag dansk tid med et fald så stort, at det udløste en mekanisme, der stoppede al handel i et kvarter. Peter Cecchini, chefstrateg hos Cantor Fitzgerald, siger til , at mange år med lave renter har forlænget aktiernes fremgang, og at markederne har ignoreret sidste års varsel om en begyndende recession. - Den underliggende baggrund af skrøbelighed er årsagen til, at det er gået så stærkt. Når en boble bygges op i så lang tid, skal der ikke meget til at punktere den. Den amerikanske præsident Donald Trump mener dog stadig, at frygten for coronavirus er 'fake news', og at medierne har skylden for det voldsomme kursfald:", "annotations": [{"label": 2, "user": 1}], "meta": {}, "annotation_approver": null}
{"id": 147, "text": "Når Dansk Melodi Grand Prix 2020 lørdag aften løber af stablen, bliver det uden publikum i salen. Det har DR besluttet, efter regeringen fredag meldte ud, at myndighederne anbefaler at udskyde eller aflyse alle arrangementer med mere end 1.000 deltagere. Showet, der afholdes i Royal Arena i København, bliver ikke aflyst, men DR har været nødt til at lave en række ændringer i showet, der altså nu vil blive sendt uden et livepublikum. Det fortæller Gustav Lützhøft, der er ledende redaktionschef i DR Kultur, Børn & Unge og talsperson for Dansk Melodi Grand Prix 2020. - Lige nu er vi igang med at sikre os, at vi stadig får lavet et super godt tv-show til alle dem, der følger med hjemme i stuerne. Vi havde planer om at bruge salen og publikum til nogle ting i showet, og de elementer har vi naturligvis måttet lave om, siger Gustav Lützhøft. Han forsikrer dog, at der fortsat er masser af Grand Prix-fest at se frem til, når showet løber over skærmen lørdag aften. - Trods de udfordringer, vi står overfor, så bliver det stadig et rigtig godt show – og jeg tør godt love, at både de optrædende og vores to værter stadig er klar til at levere det bedste, de overhovedet kan i morgen aften. Oven på udmeldingen har årets Grand Prix-værter, Hella Joof og Rasmus Bjerg, også været nødt til at forberede sig på at skulle stå i spidsen for et lidt anderledes Melodi Grand Prix, end vi er vant til. - Vi har brugt de sidste timer på at lave lidt om i manuskriptet. Det er vi nødt til, for der er jo en stor elefant i rummet, som er at… Ja, der mangler en elefant i rummet. Men vi tager det hele med et smil og prøver at finde en god måde at adressere det på i showet, siger den erfarne skuespiller og filminstruktør Hella Joof. Udsigten til at skulle stå på scenen foran en tom sal tager hun også med \"oprejst pande\". - Rasmus og jeg er jo skuespillere og har prøvet alt muligt frygteligt som at spille teater, hvor der ingen dukkede op. Så det klarer vi. Men jeg synes, vi er nødt til at give lidt ekstra kærlighed til artisterne, for det er dem, der mister den kæmpe energkilde, som et livepublikum jo er. Så vi skal ud og sprede lidt ekstra kærlighed til dem, siger Hella Joof. Én af dem, der skal stå på scenen lørdag aften - i en altså nu tom sal - er sangeren Isam B, der skal åbne showet med nummeret 'Bølger'. - Det bliver selvfølgelig en meget speciel oplevelse uden publikum i salen. Der er ingen tvivl om, at noget af luften går af ballonen, for der sker bare noget, når der er mange mennesker samlet. Det gør noget for atmosfæren, viben og koncertoplevelsen, siger Isam B og fortsætter: - Sikkerhed først og fremmest, og jeg har fuld forståelse for, at det er sådan, det bliver. Men jeg havde da glædet mig til at dele den her sang med et publikum på. Det må blive en anden god gang. - Der er nok ikke mange, der havde forudset, at det her ville komme til at ske, men nu er der altså en virus, vi bliver nødt til at tage stilling til, siger Isam B, der dog slår fast, at han stadig glæder sig til lørdagens Grand Prix-show. Også duoen Maja Og De Sarte Sjæle ser fortsat frem til at stå på scenen i Royal Arena, selvom det bliver en lidt anderledes oplevelse, end Grand Prix-debutanterne havde regnet med. - Det er jo en stor ting at være med i Melodi Grand Prix, og der er mange ting, der skal forberedes – og nu er det på nogle måder noget helt nyt, man skal forberede sig på, siger duoens forsanger Maja Rudolph og fortsætter: - Publikum havde da givet det hele en ekstra gnist, det er klart, men vi skal nok få det her vendt til noget positivt. Det bliver bare en anden oplevelse. Sys Bjerre, der lørdag optræder med nummeret 'Honestly', forsøger også at se positivt på den lidt anderledes situation. - Jeg vælger at tage det som en oplevelse, men jeg ville da hellere spille for 10.000 mennesker. Men jeg glæder mig stadig helt vildt, og min intention har hele tiden været at have det sjovt. Og det er der ikke lavet om på, siger hun. Sangeren Jamie Talbot, der deltager med sangen 'Bye Bye Heaven', tager også udsigten til et show uden publikum med ophøjet ro. - Det er selvfølgelig ærgerligt, der ikke kommer til at sidde 10.000 mennesker og klappe med i salen, men hvis det er det mest sikre at gøre det på den måde, jamen så er det det, vi gør, siger Jamie Talbot. Han håber, den lidt specielle publikumssituation måske kan få endnu flere til at tænde for fjernsynet lørdag aften. - Man kan da håbe, det bliver en \"ting\", og at der er endnu flere, der ser med hjemme i stuerne, fordi de er blevet nysgerrige. Og det bliver da et show, som folk kommer til at huske fremover. - Det år, hvor der ikke var noget publikum, ha, ha.", "annotations": [{"label": 2, "user": 1}], "meta": {}, "annotation_approver": null}
{"id": 148, "text": "En app til ansigtsgenkendelse, som virksomheden Clearview AI, står bag, har de seneste måneder vakt voldsom opsigt. Clearview har ifølge indsamlet mere end tre milliarder billeder fra Facebook, Instagram og andre hjemmesider fra intetanende personer. Databasen over ansigter og navne gør det muligt for brugere af appen at identificere fremmedes ansigter og på baggrund af offentligt tilgængelige oplysninger fra nettet fortælle, hvem den peger på. Da det for to uger siden kom frem, at både Danmark og Norge var på en lækket kundeliste fra det kontroversielle selskab, svarede både dansk og norsk politi, at de hverken havde brugt eller var kunder hos Clearview. Men nu viser det sig, at norsk politi alligevel har brugt den udskældte app, . En medarbejder hos Kripos har oprettet en 30-dages prøvekonto hos Clearview og brugt appen til at søge på ansigter i sager om seksuelle overgreb mod børn. - Denne blev brugt til anslået 30 søgninger inden for den 30-dages licensvarighed. Licensen er ikke længere aktiv og blev opsagt, da prøvetiden udløb. Formålet med søgningerne var at se på mulighederne for identifikation inden for seksuelt misbrug af børn, oplyste Kripo i går til NRK. Den norske medarbejder hos Kripos har brugt Clearview til at \"klippe\" ansigter ud af efterforskningsmaterialet og overføre disse til Clearview via appen. \"Denne type identifikation er et centralt behov for politiet ved sådanne lovovertrædelser\", skriver Kripos. Ligesom Norge var Danmark også på den fra det kontroversielle selskab, der kom frem i sidste uge. Dansk politi har dog afvist, at de bruger Clearview: - Vi har har haft to medarbejdere til konference i USA, hvor de blev præsenteret for forskellige produkter, blandt andet Clearview. For at få adgang til det skulle de logge ind med deres emailadresser, og det har de så gjort. Det er den bedste forklaring, vi har på, at vi optræder på listen, sagde Rigspolitiets pressechef, Thomas Kristensen, til . Rigspolitiet har til DR Nyheder oplyst, at man ikke har kendskab til, at medarbejdere skulle have hentet eller brugt Clearview-appen. - Vi bruger ikke ansigtsgenkendelse til efterforskning”, oplyste pressechef Thomas Kristensen 28. februar. Han kunne ikke udelukke, at en medarbejder på eget initiativ havde downloadet og brugt appen, men oplyste, at intet tydede på dette. DR har spurgt Politiets Efterretningstjeneste, PET, om de har brugt Clearview. - Vi kan som udgangspunkt ikke kommentere på, hvem efterretningstjenesten samarbejder med og kan dermed hverken be- eller afkræfte samme\", skriver PET i en mail til DR. Selvom dansk politi altså oplyser, at det ikke bruger ansigtsgenkendelse, så har politiet tidligere taget lignende værktøjer i brug på prøvebasis. Det er for eksempel kommet frem i et svar på et til justitsminister Nick Hækkerup (S). - Hvornår og hvordan er det vedtaget, at ansigtsgenkendelse er taget i brug i forbindelse med børneporno-sager? spurgte Karina Lorentzen Dehnhardt (SF) den 22. januar justitsministeren. Her lød svaret, at Rigspolitiets Nationale Cyber Crime Center (NC3) havde ”undersøgt” om ”diverse offentligt tilgængelige apps til mobiltelefoner, der anvendte ansigtsgenkendelsesteknologi, kunne anvendes som objektgenkendelse på billed- og videomateriale i sager vedrørende seksuelt misbrug af børn”, men at disse ikke har ”været anvendt i konkrete efterforskninger”. Det amerikanske selskab Clearview AI har ikke svaret på DRs henvendelse om, hvorvidt dansk politi har brugt Clearview-appen. Men Clearviews direktør og grundlægger, Hoan Ton-That, udtalte sig tirsdag via et pr-bureau til blandt andet . Her skrev Ton-That, at virksomheden har modtaget forespørgsler fra politi og myndigheder verden over, men at den ikke har kontrakter uden for USA og Canada. - Vores markedsføringsmateriale har afspejlet den forudsigelige voksende internationale interesse for Clearview, men ikke aktive kunder eller kontrakter. Vi har ingen kontrakter uden for USA og Canada, skriver Hoan Ton-That. Den svenske pendant til DR, SVT, har ikke kunnet få svar på, om en række svenske myndigheder har brugt appen, herunder Säpo - det svenske pendant til det danske PET. Men ifølge SVT har svensk politi , at de ikke må bruge Clearview-appen.", "annotations": [{"label": 1, "user": 1}], "meta": {}, "annotation_approver": null}
{"id": 149, "text": "Sådan Ekstra Bladet Rødstrømpebevægelsen efter deres første aktion, der fandt sted præcis en måned efter kvindernes internationale kampdag – nemlig den 8. april 1970. Dengang kendte kun få de rødstrømpebeklædte kvinder, der bar bannere med slogans som ’. Men det var blot et spørgsmål om tid, før bevægelsen kom på alles læber. Gennem talrige aktioner fik de skabt en hidtil uset stor opmærksomhed om kvindesagen – og de kom godt fra start med deres første aktion. Her marcherede 12 unge kvinder op igennem strøget. De bar kunstige øjenvipper, nylonparykker og store BH’er fyldt ud med røde balloner. Beklædningen skulle forstås som en kritik af tidens kvindeideal. Da de ankom til Rådhuspladsen, smed de symbolsk rekvisitterne i en skraldepose. Et af rødstrømpernes hovedmål handlede dog om ligeløn til mænd og kvinder - og det blev også understreget af et af medlemmerne, da TV Avisen foretog et af de allerførste interviews med den nye bevægelse. lød det fra en af de unge kvinder.", "annotations": [{"label": 1, "user": 1}], "meta": {}, "annotation_approver": null}
{"id": 150, "text": "Hvis du ikke kender Per Ulrich Karpf, så har du her en del af hans selvpræsentation. \"Jeg er blevet kaldt for alle verdens negative verber. Jetsetsvindleren, bedrager, The Duke of Deception, kriminel og så videre\", skriver han på sin hjemmeside og fortsætter: \"Men en ting går altid igen: Jeg leverer varen.\" Hvis varen er tvivlsom selskabsrådgivning med det formål at franarre både statskassen og private kreditorer deres penge, så bliver varen leveret. Det fremgår af første program i programrækken 'Pengejægerne', hvor DR-journalister er flyttet ind på Kammeradvokatens kontor. Her følger de dagligdagen blandt stedets konkursadvokater, men graver også selvstændigt ned i nogle af de mere opsigtsvækkende sager, som stikker ud fra advokaternes ringbind. Og det er netop her den tidligere dømte svindler Per Ulrich Karpf kommer ind i billedet. På skjult kamera optager DR's journalister, hvordan han rådgiver dem i, hvordan man kan fjerne værdier fra selskaber og efterfølgende parkere selskaberne i en konkurs uden at give en krone videre til kreditorerne. I Køge har Tina Holmer Nielsen en sund og fornuftig bagelforretning. Hun har indvilget i at hjælpe DR's journalister med at undersøge virksomheden Juridisk Kontor CPH. Virksomheden er ejet af den , og har i flere dagblade annonceret med løfter om at kunne hjælpe virksomheder med stor gæld. Da Tina Holmer Nielsen henvender sig til Juridisk Kontor CPH med en historie om, at hun har opbygget en stor gæld, er det til stor overraskelse Per Ulrich Karpf, der tager telefonen. På et efterfølgende møde, som DR filmer med skjult kamera for at dokumentere hans rådgivning, forslår Per Ulrich Karpf, at bagelforretningen skal skifte ejer og direktør, som dermed overtager den fiktive gæld. Den nye direktør skal være en såkaldt stråmand. Det er ifølge Per Ulrich Karpf, virksomhedens ejer Johnny Hast Hansens revisionsfirma som står for at indsætte stråmænd. Det gamle selskab, der nu er i besiddelse af en ny direktion og ejer skal derefter skifte navn og adresse, og gælden skal flytte med. Dermed er det den nye ejer af selskabet, som hænger på gælden, mens Tina Holmer Nielsen bliver tilbudt et nyt selskab af det juridiske kontor med samme navn og adresse. Per Ulrich Karpf opfordrer desuden til at flytte aktiverne - altså de værdier bagelforretningen har i form af inventar og køkkenmaskiner - med over i det nye selskab. På Kammeradvokatens kontor, hvor DR's journalister er flyttet ind, bliver de skjulte optagelser vist til konkursadvokaten Vibe Guldberg og Jacob Esbensen, der er advokatfuldmægtig. - Det er jo ret vild rådgivning, de kommer med, siger Vibe Guldberg, der er konkursadvokat. - Det er forargeligt, at nogen sætter en virksomhed op, hvor de dybest set tjener penge på, at bedrage alle os andre, siger Jacob Esbensen. - De her optagelser dokumenterer den mistanke, vi havde, hvor man har et systematiseret setup, hvor man dels opfordrer til at bruge stråmandsvirksomhed og dermed slører ejerforholdet, og dels opfordrer til at fjerne aktiver fra selskaberne for at parkere dem i en konkurs uden en krone til kreditorerne, lyder det fra Vibe Guldberg. Første gang Per Ulrich Karpf toner frem på tv er i dokumentaren 'De Grænseløse' fra 2009. Her præsenterer Karpf sig selv sådan: - Hvad laver jeg? Jeg afsoner 7,5 år for bedrageri, skatteundragelse og momsbedrageri. Jeg prøver at overleve i finanskrisen ligesom alle mulige andre. Tre år senere - i 2012 - møder vi ham igen. Denne gang i programmet 'Svindlerne'. Her har Karpf indlogeret sig selv på det fashionable Hotel Skt. Petri i København efter at være blevet prøveløsladt fra fængslet. - Alle har et mål, der hedder ikke at komme i fængsel igen, siger han i programmet. Når han selv skal forklare sin brøde, lyder det sådan: - Det var skattesystemet, der ikke fik deres penge. Det var momsbedrageri, det var meget mystiske og suspekte selskabskonstruktioner, der gjorde, at man kunne lukke og åbne virksomheder hele tiden og dermed føre sin gæld over i andre selskaber for at få dem åbnet igen dagen efter. Kort tid efter må Per Ulrich Karpf tjekke ud af Skt. Petri og ind på 'Hotel Tremmely'. Igen er han taget for at svindle. Da han i sommeren 2019 endnu en gang bliver løsladt, udtaler han til programmet 'Politiradio' på radio 24/7, at han skylder 25 millioner kroner og er ved at søge gældssanering. Han bedyrer desuden, at nu er han færdig med at svindle. Men de lumske metoder er dog langt fra lagt på hylden, skal det vise sig, da DR's journalister møder Per Ulrich Kamp. Efter mødet hos Juridisk Kontor CPH henvender DR's journalister sig til Per Ulrich Karpf, der accepterer et interview med ordene: \"Jo, det har jeg sgu ikke nogen problemer med\". Selvom Per Ulrich Karpf ikke ser nogen problemer i et interview, indser han hurtigt, at der i den grad er problemer med den rådgivning, han har givet. - Det gik lidt stærkt. Jeg er sælger. Jeg kom med nogle termer, som ikke var de rigtige. Det var super uheldigt at gøre det på den måde. Det var oversalg. Det var pistolsalg, og det var ikke skide smart, siger Per Ulrich Karpf. At der skulle være tale om unddragelse er Karpf dog ikke enig i. Men: - Det er klart, at der er mange selskaber, der lukker ned, hvor statskassen går glip af pengene, siger Per Ulrich Karpf. Per Ulrich Karpf har afsonet domme på sammenlagt ti år for bedrageri, dokumentfalsk, skyldnersvig, skatte- og momsunddragelse. Men det er på de bonede gulve, iklædt jakkesæt, briller, lækkert hår, og omgivet af c- og b-kendisser, han har gjort sig bemærket i offentligheden. I de dansker medier er det egne udtalelser om hans mange domme, der fylder, og som Per Ulrich Karpf selv udtrykker det: - Jeg kan gætte mig til, at da I fandt ud af, at det var mig, som tog mødet, så må der have været champagnepropper, der lød, på redaktionsgangen. Johnny Hast Hansen, der ejer virksomheden 'Juridisk Kontor CPH' ønsker ikke at medvirke i et interview. Han afviser at have kendskab til Per Ulrich Karpfs rådgivning i virksomheden.", "annotations": [{"label": 2, "user": 1}], "meta": {}, "annotation_approver": null}
{"id": 151, "text": "Der er dækket op med røde faner, grillpølser og dåsebajere, mens stejle forhandlinger om løn og arbejdsvilkår i byggeriet i dag fortsætter i Forligsinstitutionen. Flere hundrede demonstranter, blandt dem en del stilladsarbejdere og murere, har nedlagt arbejdet i dagens anledning og hepper på deres forhandlere ind gennem porten til Forligsinstitutionen. Forhandlerne fik tidligere i dag hver udleveret en pakke gær ved indgangen til Forligsinstitutionen med henvisning til, at stilladsarbejderne er parate til at gentage storkonflikten fra 1998, der også blev kaldt 'gærstrejken', fordi folk blandt andet hamstrede gær i store mængder. Det er nu over en uge siden, at forligsmand Jan Reckendorff greb ind i de fastlåste forhandlinger og indkaldte topforhandlere fra arbejdsgiverne i Dansk Byggeri og lønmodtagerne i fagforbundet 3F's byggegruppe til det første møde. Byggearbejderne . Det krav har arbejdsgiverne kategorisk afvist. DR Nyheders økonomikorrespondent, Casper Schrøder, giver her sin vurdering af sagen. - Nej, det er der ikke. Der er tale om meget svære forhandlinger på byggeriets område, hvor det lader til, at man stort set står i samme fastlåste positioner, som da man startede. Lønmodtagerne kræver, at de, der får mindst i løn, skal have meget mere i løn. Det er en principiel uenighed, som er meget svær at løse. - Man skal forstå, at selvom byggearbejderne ikke kan lave en aftale, så kan det i sig selv ikke udløse en konflikt. For at der kan komme en storkonflikt, så kræver det, at alle andre faggrupper også i samlet flok siger nej til aftalen. Den beslutning er der stadig meget lang vej til endnu. - Resultatet kan meget vel blive, at de bare får trukket en standardoverenskomst ned over sig af forligsmanden. - Det er nok ikke til at komme udenom, at coronasmitten er ved at blive en faktor i forhandlingerne, hvor det måske ikke er tid til de store opgør. Tiden er ved at løbe fra dem.", "annotations": [{"label": 2, "user": 1}], "meta": {}, "annotation_approver": null}
{"id": 152, "text": "Både lyset og stemningen er dæmpet til sorg-cafeen hos foreningen Børn, Unge og Sorg i det indre København. Rundt om i lokalet sidder 30 unge mellem 16 og 28 år, der alle sammen er mødt op, fordi de har en jul i vente, hvor der mangler nogen. De har alle det tilfælles, at de har mistet enten deres mor eller far. Nogen for fem år siden og andre få måneder inden de satte sig i stolen her i cafeen arrangeret af Børn, Unge og Sorg. Dørene for ligesindede unge bliver åbnet mindst én gang om måneden, og denne gang skal der sættes ord på højtider uden mor eller far. Emma Theill på 25 år mistede sin mor til kræft for tre år siden, og hun er for første gang med til sorg-cafeen. For hende er det vigtigt at kunne tale med nogen, som har været igennem det samme som hende. - Jeg føler, at når man har mistet, ender man ligesom i en anden kasse sammen med folk, der har oplevet det samme. Inde i den her kasse er det som om, at folk har én eller anden forståelse for hinanden, selvom vi ikke kender hinanden. Og det er et rart rum at være i, siger hun. Det er præcis det rum, som Det Nationale Sorgcenter nu vil tilbyde til voksne og ældre. Fra næste år bliver det nemlig ikke kun unge, der har mistet, som kan sætte sig sammen og dele deres følelser og tanker. Behovet er nemlig lige stort uanset alder, mener Preben Engelbrekt, der er direktør i Det Nationale Sorgcenter. - Voksne efterspørger også det at møde andre, der har oplevet den samme sorg som dem. For det giver noget andet at tale med dem, end det ens familie og nærmeste venner kan give, siger han. Mens cafeen kommer til at ligne den for unge, kan samtaleemnerne være nogle helt andre, påpeger Preben Engelbrekt. - Det vil typisk være det at miste en partner eller ægtefælle og ikke en forælder, som det er ved de unge sorg-cafeer. Man kunne også forestille sig et tema om at have mistet et barn, siger Preben Engelbrekt. Til sorg-cafeen hos Børn, Unge og Sorg sætter deltagerne sig efter en times tid ud til små borde i grupper på fem-seks stykker. Med en kop kaffe i hånden og stearinlys på bordet sætter de sig for at tale om jul og højtider. - Det er bare rart at dele tanker og følelser, og jeg har brug for at få det ud og lade følelserne komme til overfladen. Nogle gange i min familie kan det godt være noget, der ikke bliver snakket så meget om, og så bliver det elefanten i rummet. Jeg har brug for at få det udtrykt, og jeg har brug for at snakke om det, siger Emma Theill. Særligt i højtider, som her i juledagene, er sorg-cafeen et godt rum at være i for Emma Theill. - Julen betød noget helt særligt for min mor. Hun var vores 'christmas spirit'. Det var hende, der satte alt op, det var hende, der begyndte alle traditionerne, og vi fejrede altid jul hos os. Så den barndoms-jul, jeg havde, er blevet revet meget pludseligt væk fra mig, siger Emma Theill. Sorg-cafeerne for voksne og ældre begynder i 2020.", "annotations": [{"label": 2, "user": 1}], "meta": {}, "annotation_approver": null}
{"id": 153, "text": "Et mesterværk. Skubber til grænserne for perfektion. Et -spil. Sådan lød dommen fra en lang række , da PlayStation-spillet 'The Last of Us' udkom i 2013. Det har siden solgt over 17 millioner eksemplarer. Nu har Sony, der står bag spiludgivelsen, annonceret, at 'The Last of Us' bliver til en tv-serie. En serie, der skal produceres i et samarbejde mellem HBO og PlayStation Productions og instrueres af 'Chernobyl'-instruktøren Craig Mazin. Og det tegner lovende. I hvert fald hvis man skeler til , da tv-serien udkom i maj 2019. - Som et filmisk serieværk er 'Chernobyl' i særklasse og denne uges absolutte must see-tv, lød det dengang fra serieekspert Frederik Dirks Gottlieb. 'The Last of Us' er udviklet af det legendariske spilfirma Naughty Dog, der også begejstret har afsløret planerne om en tv-serie på sin Twitter-konto: Spillet fortæller historien om hovedpersonerne Joel og Ellie, der er havnet midt i en postapokalyptisk katastrofesituation, der har skabt et ekstremt voldeligt og brutalt samfund. En virus inficerer nemlig befolkningen og gør dem til aggressive zombie-lignende væsner inden for to døgn. Joel skal eskortere pigen Ellie tværs gennem landet i jagten på en kur mod epidemien, der hærger. For Ellie er immun og bærer muligvis nøglen til en kur, så han skal sørge for, at hun overlever. - 'The Last of Us' satte nye standarder for grafik og hvordan en historie skulle fortælles med filmiske virkemidler, fortalte PlayStation-ekspert Palle Havshøi-Jensen, da han på dr.dk kårede spillet til at være blandt de bedste spil i anledning af PlayStation 4's fem års fødselsdag. Men hvem skal så indtage hovedrollerne som Joel og Ellie? På det sociale medie Reddit er debatten . Mange nævner blandt andre den danske stjerneskuespiller Nikolaj Coster-Waldau, der nok er mest kendt for sin rolle i 'Game of Thrones', som et oplagt bud til at spille Joel. De selvsamme fans ser samtidig gerne, at rollen som Ellie indtages af den fremadstormende skuespillerinde Kaitlyn Dever, der blandt andet er kendt for Netflix-serien 'Unbelievable' og komedien 'Booksmart'. Udover tv-serien er der også en opfølger til det succesfulde 'The Last of Us' på vej. På trods af at spillet er fra februar 2020 til maj 2020, er hypen omkring spillet stadig massiv. Spillet var da også på vores liste over de mest ventede spiloplevelser dette år. Historien i 'The Last of Us Part 2' foregår fem år efter det oprindelige spil. Ellie er nu blevet 19 år, men kampen for at overleve i det dødbringende og skræmmende zombie-apokalypse fortsætter.", "annotations": [{"label": 1, "user": 1}], "meta": {}, "annotation_approver": null}
{"id": 154, "text": "Det her er ikke en filmanmeldelse. I så fald havde den været sparsom med stjernerne. Og særdeles subjektiv. 45-årige Dennis Meyhoff Brink er ikke ovenud begejstret for filminstruktøren Ole Christian Madsens fortælling om terrorangrebet i København for fem år siden, hvor Finn Nørgaard og Dan Uzan blev dræbt. Den 14. februar 2015 deltog Dennis Meyhoff Brink i debatmødet 'Kunst, Blasfemi og Ytringsfrihed' på Krudttønden, som blev det første terrormål for 22-årige Omar el-Hussein. Op mod 40 skud affyrede han med sin M95-automatriffel mod Dennis Meyhoff Brink og de andre i det københavnske kulturhus. Dennis Meyhoff Brink blev ikke ramt. Heller ikke følelsesmæssigt, da han havde set filmen. - Jeg blev ikke særlig berørt. Selve terrorangrebet fylder meget lidt, og virkeligheden var meget voldsommere, siger han. Det er ellers netop det, manden bag filmen 'Krudttønden' forsøger. At vække følelser. Filmen er fiktion bygget på de virkelige hændelser ved terrorangrebet, og instruktør Ole Christian Madsen har skruet op for personfortællingerne om Finn Nørgaard og Dan Uzan med et håb om, at det vil hive seerne længere ind i de grusomheder, Omar el-Hussein begik. - Det mest rørende for mig er, da Finns kæreste får at vide, at han er død. Men jeg synes ikke, at man kommer ind under huden på personerne, og jeg ved ikke rigtig, hvorfor jeg skal have at vide, at betjenten har ondt i ryggen. Det handler meget om hverdagsagtige problemer, og dem er der bare ikke særlig meget drama i, siger Dennis Meyhoff Brink. Betjenten 'Rico' spilles af Nikolaj Coster-Waldau og er fiktiv og tilføjet som et symbol på os alle sammen. Han er midt i en skilsmisse og har problemer med helbredet, og det er ham, der filmen igennem bærer moralen om og troen på, at vi kan være bedre mennesker. Målet med at bringe personerne så meget i spil er ifølge Ole Christian Madsen, at seerne skal blive ramt på følelserne, og at det kan få dem til at tænke: \"Sådan noget må ikke ske igen\", som han siger i . - Det er en fin intention. Den lykkes bare ikke. Karaktererne vækker ikke de følelser i mig. Og vi bliver ikke klogere på, hvorfor det skete, eller hvordan vi kan sørge for, at det ikke sker igen, siger Dennis Meyhoff Brink. Dennis Meyhoff Brink er heller ikke en helt almindelig biografgænger, når det kommer til 'Krudttønden'. Han har oplevet tragedien på klos hold og var i månederne efter stærkt berørt af angrebet. Dennis Meyhoff Brinks syn på døden er blevet mindre idyllisk, og han tjekker ofte, hvor nødudgangen er, når han kommer til et nyt sted. Siden terrorangrebet har Dennis Meyhoff Brink fulgt tæt med i, hvad der er blevet skrevet, fortalt og debatteret om terrorangrebet. Både på grund af sin rolle som satireforsker og selvfølgelig som overlevende fra Krudttønden. - Derfor fokuserer jeg også meget på de bittesmå detaljer. For eksempel at Finn Nørgaard ikke blev skudt præcist der, hvor han gør i filmen, men nogle meter længere væk fra hovedindgangen, siger Dennis Meyhoff Brink og fortsætter: - Og jeg undrer mig over, at instruktøren har udeladt den detalje, at en af gæsterne åbner en dør ud mod Omar el-Hussein. Det var et højdramatisk øjeblik, hvor alt kunne være gået galt, og som kunne have gjort filmen mere levende. Selv om filmen ikke har den ønskede effekt på Dennis Meyhoff Brink, har omtalen af den og virakken omkring fem-året for angrebet fået Dennis Meyhoff Brinks tanker tilbage på den voldsomme oplevelse, der ellers fylder mindre og mindre i bevidstheden. Men han ser ikke kun 'Krudttønden' som overlevende. Dennis Meyhoff Brink er også dramatiker, og set med de briller er der ting, han ville have gjort anderledes i filmatiseringen af sit eget og nationens traume. - Jeg vil ikke diktere, hvad der skal med i sådan en film, og der findes ingen rigtig eller forkert måde at fortælle sådan en historie på. Det kan gøres på mange måder. Men jeg havde gjort det mere frit og fiktivt, og jeg savner, at filmen er lidt mere modig og tankevækkende, siger Dennis Meyhoff Brink. - Der er ingen stærk vinkling. Det bliver bare en gennemgang af det, der skete, og det hele forsøger at lægge sig meget tæt op ad virkeligheden. Det er ikke vildt kreativt, fortsætter han. Dennis Meyhoff er enig med holdet bag 'Krudttønden' i, at der er brug for en film om attentaterne. De er en del af danmarkshistorien, der skal huskes. Men han havde håbet, at filmen ville bringe os tættere på at kunne besvare det spørgsmål, som de fleste formentlig har haft oppe og vende over middagsbordet: Hvorfor gjorde Omar el-Hussein det? - Jeg ville gerne være kommet lidt tættere på ham. Jeg ville gerne vide mere om hans tid i fængslet, hans forhold til jihadisme, til ytringsfrihed, til jøder og så videre. Det bliver vi ikke klogere på. Måske har man været bange for at spekulere eller skabe sympati for Omar el-Hussein, siger Dennis Meyhoff Brink. Ole Christian Madsen fortæller blandt andet om, hvorfor Omar el-Hussein og de andre hovedpersoner i 'Krudttønden' bliver skildret, som de gør, i artiklen herunder.", "annotations": [{"label": 2, "user": 1}], "meta": {}, "annotation_approver": null}
{"id": 155, "text": "Den verdenskendte, svenske skuespiller Max von Sydow er død i en alder af 90 år. Det oplyser franske medier ifølge det svenske nyhedsbureau TT. Max von Sydow er blandt andet kendt for sin rolle i den Oscar-vindende film 'Pelle Erobreren', der er instrueret af danske Bille August. Rollen som Lasse Karlsson gav blandt andet Max Von Sydow en Oscar-nominering. Den svenske skuespiller forblev aktiv lige til det sidste og har de senere år haft store roller i sucesser som 'Star Wars: The Force Awakens', 'Robin Hood', 'Shutter Island' og i 'Game of Thrones', hvor han spiller 'den treøjede ravn', der er mentor for Brandon Stark. DR's filmanmelder Per Juul Carlsen begræder tabet af den svenske legende: - Max von Sydow har altid stået for mig som noget helt særligt. Han havde bare en helt utroligt udstråling af troværdighed. Han var altid helt ufatteligt nærværende i sit skuespil, lyder det fra Per Juul Carlsen. Han så ham sidste gang i Thomas Vinterbergs 'Kursk', hvor han spillede rollen som russisk officer. - Jeg ved ikke, hvad fanden det var, han kunne, men han kunne spille hvad som helst og slippe afsted med at spille det helt utroligt troværdigt. Per Juul Carlsen fremhæver desuden Sydows rolle som præsten i kultfilmen 'Eksorcisten' fra 1973. - Her formår han at give denne her fuldstændig skøre historie en troværdighed. Jeg har ikke nogen god forklaring på, hvordan han bar sig ad. Carlsen nævner landsmanden Stellan Skarsgård - der har spillet med i alt fra 'Mamma Mia'-filmene til hitserien 'Chernobyl' - som en naturlig arvtager til Max von Sydow. - Stellan Skarsgård minder lidt om ham, og han har i øvrigt fire sønner, der også spiller skuespil. Han er også en omrejsende svensker, der kan spille med i hvad som helst med rigtig stor troværdighed. - Jeg ved ikke, om det er noget særligt svensk, men han er i hvert fald en naturlig arvtager til Max von Sydow.", "annotations": [{"label": 2, "user": 1}], "meta": {}, "annotation_approver": null}
{"id": 156, "text": "Der kan ske meget på ganske få dage. Det kan den kontroversielle filmlegende Woody Allen i den grad tale med om. I onsdags meldte forlaget Hachette ud, at de ville udgive hans selvbiografi 'Apropos of Nothing'. Det blev mødt af skarp kritik af hans egen søn og datter, der hævder, at Allen misbrugte datteren, da hun var syv år gammel - anklager, som Woody Allen selv benægter. Torsdag gik nogle af forlagets medarbejere hjem i protest over den kommende udgivelse. Og nu har forlaget så valgt helt at droppe bogen, der efter planen skulle udgives i april. - Beslutningen om at droppe Woody Allens bog har været svær. Hos Hachette tager vi vores forhold til forfattere meget seriøst, og vi tager ikke annulleringer af bøger let, lød det i en udtalelse fra Hachette ifølge . Annulleringen kommer efter en uge med massiv kritik - blandt andet fra Woody Allens egen søn, , der udgiver sine bøger via det samme forlag. Beslutningen vækker dog ikke just begejstring hos en verdens mest succesrige forfattere - amerikanske Stephen King. - Hachettes beslutning om at droppe Woody Allens bog gør mig meget utilpas. Det handler ikke om ham; jeg er fuldstændig ligeglad med Mr. Allen. Det handler om, hvem der får mundkurv på næste gang, skriver han på Twitter. Ifølge Stephen King burde det være op til publikum, om man vil læse Woody Allen-biografien eller ej. - Hvis du tror, han er pædofil, så lad være med at købe bogen. Lad være med at se hans film. Gå ikke ind og se ham spille jazz på The Carlyle (hotel i New York). Stem med din tegnebog… Det er sådan, vi gør i Amerika, skriver Stephen King endvidere. Hos organisationen Dansk Pen, der kæmper for retten til det frie ord for forfattere, journalister og udgivere, vil man ikke tage stilling til, hvad der er op og ned i Woody Allen-sagen. Til gengæld mener man, at det kan være problematisk at fælde dom over nogen, der aldrig er blevet dømt for noget, som det er tilfældet for Woody Allen. - Ethvert forlag er i sin gode ret til at vælge, hvem man vil udgive, så jeg vil ikke påstå, at Hachette censurerer noget som helst, men på et overordnet plan er det problematisk, at man forsøger at lukke indlæg ned under henvisning til nogle sager, som der ikke ligger en dom for, siger Mille Rode, der er generalsekretær og daglig leder hos Dansk Pen. Hun understreger, at man selvfølgelig skal lytte til Woody Allens søn og datter og tage deres anklager alvorligt. - Men der er grund til forsigtighed i disse tider, hvor vi er rigtig hurtige til at fælde dom over hinanden. Man skal være opmærksom på, at magtbalancen kan tippe – og hvor en type som Woody Allen ender med at være dømt på forhånd, siger Mille Rode. Hachette står derfor med et forklaringsproblem og burde nok have tænkt sig om en ekstra gang, mener Mille Rode. - Hachette burde måske have tænkt sig om, inden de takkede ja til Allens bog, men hvis konsekvensen bliver, at han slet ikke kan få sine erindringer ud på grund af nogle ikke-beviste anklager, så har vi et problem i forhold til ytringsfriheden. Hos JP/Politikens Forlag fik man tilbudt bogen via en underagent, men det danske forlag valgte at takke nej til at udgive selvbiografien herhjemme. Dels ud fra en kommerciel overvejelse, fordi det er vanskeligt at få danskerne til at købe store biografier om internationale kulturpersonligheder, forklarer Kim Hundevadt, der er forlagschef for nonfiktion hos JP/Politikens Forlag. - Vi har ikke været inde i en egentlig publicistisk snak omkring bogen, da vi ville have takket nej alene ud fra de kommercielle overvejelser, men sagen har da gjort, at vi har haft i baghovedet, at det kunne være op ad bakke, hvis vi takkede ja til den. Hundevadt erklærer sig dog enig med Mille Rode i, at Woody Allens biograf bør kunne udgives. - Som forlag krænker man ikke nogens ytringsfrihed ved at sige nej tak til en udgivelse. Men jeg synes ikke, man skal forhindre eller forbyde Woody Allen i at fortælle sin livshistorie. Mon ikke også, han finder et andet sted at udgive den? Hele balladen begyndte onsdag i sidste uge, da forlaget Hachette offentliggjorde deres intention om at udkomme med Woody Allen-biografien 'Apropos of Nothing' i april. Det fik Woody Allens egen søn, Ronan Farrow, til at kritisere forlaget for den beslutning. Han mente, at \"det stod skidt til med Hachettes etik og medfølelse for ofrene for seksuelle overgreb\", hvis de udgav Woody Allens bog. Det skyldes, at hans søster, Dylan Farrow, flere gange har beskyldt deres fælles far for at have udnyttet hende seksuelt som barn, hvilket Woody Allen selv har afvist. Ronan Farrow er blevet en markant skikkelse i den aktuelle #metoo-bevægelse. Han var blandt de journalister, der førte pennen på de artikler, som førte til sagen mod filmproducenten Harvey Weinstein, der for to uger siden blev erklæret skyldig i seksuelle overgreb. Han har også skrevet bogen 'Catch and Kill', der udkom i oktober fra forlaget Hachette, og som også findes som podcast på Spotify. Bogen handler om, hvordan magtfulde mænd, der beskyldes for overgreb, har forsøgt at stoppe de journalister, som dækkede #metoo-sagen. Woody Allens adoptivdatter, der anklager ham for seksuelle krænkelser, sagde tak til de ansatte på forlaget, da de nedlagde arbejdet i protest mod bogen. - Jeg er uhørt overvældet og utrolig taknemmelig for solidariteten fra medarbejderne fra Hachette og Little Brown. Fra bunden af mit hjerte - tak.", "annotations": [{"label": 2, "user": 1}], "meta": {}, "annotation_approver": null}
{"id": 157, "text": "\"Koncerten er aflyst\". Sådan lyder budskabet hos langt størstedelen af de danske spillesteder, efter regeringen onsdag aften kraftigt opfordrede alle indendørs kulturinstitutioner til at holde lukket. Samtidig meldte man ud, at alle indendørs forsamlinger med mere end 100 mennesker bliver forbudt, så snart en ny hastelovgivning er trådt i kraft i næste uge. Tiltagene, der er en del af regeringens indsats mod coronavirus, har betydet, at hundredvis af koncerter er blevet aflyst eller udskudt. Det går ud over publikum, der havde indløst billet, men også de musikere, der skulle have stået på scenen. Nu har en række danske musikere taget sagen i egen hånd. De har nemlig valgt stadig at afholde deres koncerter, men frem for at spille foran et levende livepublikum, streamer de i stedet koncerterne live på internettet, så fans kan følge med hjemmefra. Danske Marshall Cecil er ét af de bands, der har valgt at tænkte kreativt som følge af regeringens tiltag. Onsdag aften skulle ellers have været en festdag for bandet, der på det seneste har hittet stort med nummeret 'Soliloquy (Wouldn't Feel Alone)'. Når uret slog midnat, og onsdag blev til torsdag, ville deres debutalbum udkomme på alverdens streamingtjenester, og allerede lørdag skulle bandet spille deres hidtil største koncert på spillestedet Vega i København. Det var i hvert fald planen. For selvom albummet udkom som planlagt, var der nok ikke mange, der som det første stormede ind for at høre de nye sange den nat. Næ, i stedet havde danskernes travlt med at hamstre toiletpapir og forberede sig på 14 dage, hvor store dele af Danmark vil være mere eller mindre lukket ned. Det gælder også spillesteder som Vega, og derfor måtte Marshall Cecil midt i glæden over udgivelsen af debutalbummet samtidig se i øjnene, at den koncert, de havde set frem imod i månedsvis, var blevet aflyst. - Det var noget af en mavepuster. Det var en koncert, som vi havde lagt rigtig meget tid, energi og ressourcer i, og vi havde glædet os virkelig meget til at give vores fans og publikum en uforglemmelig oplevelse, siger bandets forsanger, Daniel Abraham, om aflysningen. I kølvandet på skuffelsen tog bandet dog en rask beslutning: De vil spille koncerten alligevel. Derfor er det også en travl forsanger, som DR får fat i på en telefon fra gruppens øvelokale på Nørrebro i København. I stedet for at spille foran et livepublikum i Vega har Marshall Cecil nemlig valgt at spille koncerten i deres øvelokale, og lige nu er gruppen derfor i fuld gang med at gøre klar til, at de kan streame koncerten live på i morgen aften. - I de her tider, hvor vores omverden bliver væltet omkuld, er det vigtigt at kunne tænke kreativt og omstille sig til de præmisser, vi må leve under for en stund. Det er jo frustrerende, at vi ikke må have fysisk kontakt, men så må vi udnytte internettets muligheder for at være sammen, siger Daniel Abraham. Den oprindelige koncert i Vega er blevet udskudt til den 5. september, hvor publikum forhåbentlig får mulighed for at opleve de danske hitmagere og deres musik i levende live. Alligevel har bandet altså valgt at spille for deres fans og andre nysgerrige sjæle gennem Facebook på lørdag. - Når man går og forbereder sådan en koncert, som den, vi skulle have spillet i Vega, så får man bygget en masse energi op. Den er vigtig at få ud af kroppen - både for os og for de fans, der havde gået og glædet sig til koncerten, siger Daniel Abraham og fortsætter: - I sådan nogle tider her har vi særligt brug for musik og kunst til at samle os og få os til reflektere lidt over vores situation. Derfor vil vi gerne samle vores fans bag skærmen, så vi kan være sammen om musikken trods fysisk afstand, siger Abraham, der understreger, at lørdagens koncert løber af stablen uden livepublikum. Koncerten kan ses lørdag aften fra klokken 20 på Marshall Cecils . Én af dem, der også er ramt af de mange lukkede spillesteder, er den 24-årige kontrabassist Mathæus Bech fra København. Han har ligesom rigtig mange andre danske musikere fået aflyst de kommende koncerter og spillejob, der ellers var skrevet i kalenderen. - Jeg står pludselig i en situation, hvor jeg ikke kan gøre det, jeg er god til og elsker allermest - at spille live - på ubestemt tid. Det fik mig til at tænke: \"Fandeme nej, musikken skal nok sejre\", siger den unge musiker. Derfor har Mathæus Bech søsat initiativet , en hjemmeside, der hver aften i den kommende tid livestreamer en koncert med et dansk band eller artist. Koncerterne sendes live fra Mathæus Bechs egen dagligstue, som han for en stund har forvandlet til et spillested. Hver aften er der et nyt navn på plakaten, og koncerterne streames live på , hvor alle, der har lyst, kan se med gratis. Samtidig har seerne mulighed for at sende en donation til aftenens musikere via MobilePay - og dét kan der blive brug for. For selvom hovedformålet med koncerterne ikke er samle penge ind, så rammer regeringen og myndighedernes tiltag i forbindelse med coronavirusset de danske musikere hårdt, forklarer Mathæus Bech. - Det er helt sindssygt, hvor mange penge, der går tabt på det her. For mig personligt er det her en kæmpe økonomisk katastrofe. Jeg har fået aflyst 20 koncerter og står til at miste omkring en fjerdedel af min normale årsløn, siger Mathæus Bech. Alligevel har han valgt, at der er gratis adgang til koncerterne på . For initiativet handler nemlig ikke om at tjene penge, men om at give både musikere og publikum et pusterum. - Formålet med det her er at skabe håb i en modløs tid. Både for os musikere, men også for dem, der ser med. Når folk efterhånden er blevet trætte af at glo på Netflix, så tror jeg, man har brug for nogle andre underholdende og kunstneriske indspark. Den første koncert, der blev spillet af det københavnske indieband Knægt, blev afholdt torsdag aften, hvor omkring 500 \"koncertgængere\" så med hjemme fra privaten. Lige nu er planen, at der skal streames koncerter hver aften, så længe de danske spillesteder fortsat er lukket ned. Mathæus Bech har oplevet en enorm interesse for musikere, der gerne vil optræde i hans stue, så der kommer ikke til at mangle navne på plakaten, lover han. Alligevel kan han ikke garantere, at initiativet kan fortsætte på ubestemt tid. - Jeg håber, vi kan forsætte, men vi lever jo i en usikker tid. Jeg kan risikere selv at blive syg. Og så har jeg en underbo og en overbo... De var heldigvis ikke hjemme i går, men dét kan jo også vise sig at blive et problem. Vi får se, hvad der sker, siger Mathæus Bech.", "annotations": [{"label": 1, "user": 1}], "meta": {}, "annotation_approver": null}
{"id": 158, "text": "\"Gad vide, om jeg kan finde de her sneakers billigere på nettet?\" \"Hvad sker der egentlig i byen på lørdag?\" \"Vi kunne også se en film. Hvad mon der går i biografen for tiden?\" Du kender det sikkert. Indimellem kan ens hoved være fyldt op af alle mulige tanker og ideer, der buldrer derudaf. Ofte ekspederes tankerne med en tjep søgning på telefonen, hvilket kun giver dig kortvarig ro, fordi der hurtigt opstår en ny tanke, der skal googles: \"Vi kunne jo også gå ud og spise …\". Skuespiller Filippa Suenson kalder sin trang til at tjekke alt muligt på telefonen for \"de ti faner\". - Det er som om, at der er en masse åbne faner inde i mit hoved, hvor min opmærksomhed er de her ti steder på én gang i stedet for det ene sted, jeg er lige nu, siger hun. Den 33-årige skuespiller fra DR's aktuelle dramaserie 'Når støvet har lagt sig' har derfor valgt, at vi skal mødes et sted, der indbyder til nærvær – nemlig ude i naturen. Så hun har fornuftigt iført sig en gammel termokedeldragt og tykke luffer, og vi trodser blæsten og finder en bænk ved en lille sø på Amager Fælled, hvor vi kan snakke. Det er netop steder som dette, at Filippa Suenson bedst får lukket ned for de der faner oppe i hovedet. - Naturen minder mig om at trække vejret, og jeg bliver virkelig glad herude. Det er måske lidt klichéfyldt at sige, men det er jeg ligeglad med. For se lige de der små knopper på grenene nu – man bliver sgu da glad, siger hun og peger op på nogle grene, der er ved at gøre sig klar til foråret. - Bare det at kigge op mod himlen og se grenene oppe mod skyerne… Så får jeg lukket de der ti faner i hovedet ned, fortsætter hun. Måske kunne en rask gåtur i kraftig blæst også være god for den enlige mor Louise, som Filippa Suenson spiller i 'Når støvet har lagt sig'. Hun har nemlig svært ved at være til stede dér, hvor hun er, hvilket skuespilleren udmærket kender fra sit eget liv. - Louise savner tid for sig selv, og det kan jeg godt genkende, for jeg er også forælder. At være forælder fylder rigtig meget, og man kan godt komme til at drømme lidt om, at børnene kunne blive sendt ud på en ø bare én dag om ugen, så jeg lige kunne være mig selv, sådan som jeg plejede at være det, siger Filippa Suenson ærligt. I seriens sjette afsnit, der kan og sendes i aften på DR1, får Louise dog mærket på den hårde måde, at hun måske kunne have været lidt mere nærværende over for datteren, Marie, mens tid var. I sidste afsnit blev Marie nemlig indlagt og var hårdt såret efter terrorangrebet på den restaurant, hvor Louise arbejder. Det får den enlige mor til at slå sig selv i hovedet over, hvad hun kunne have gjort anderledes. Det er med andre ord en klassisk reaktion, Louise oplever, og en, som de fleste af os vil kunne relatere til, vurderer Filippa Suenson. - Louises historie handler om at få øjnene op for, hvad man har, og at man desværre først får øjnene op for det, når man er ved at miste det. Louise er jo en god mor, og hun kan skidegodt lide at være sammen med Marie, men hun går alligevel og drømmer om at være et andet sted, siger hun. Rollen som Louise og alt det, hun går igennem, har Filippa Suenson da også taget ind. Hun er for eksempel kommet til at tænke over, om hun selv er nærværende nok i hverdagen. Man kan jo altid være \"endnu mere til stede\", som hun siger. - Hvad end jeg laver film, tv eller teater, så flettes en rolle og historie ind i ens eget liv på en måde. Jeg kommer jo til at reflektere over mit eget liv, og hvordan jeg selv er over for mine børn, når jeg ser, hvordan Louise agerer. Og hvordan jeg i det hele taget er over for andre mennesker – både venner og kolleger. Når der ikke lige er plads til en lang travetur på Amager Fælled sammen med de små i en travl hverdag, er det oplagt at skrue på nogle andre nærværs-knapper. For nylig er Filippa Suenson derfor begyndt at sætte sin mobil på fly-tilstand indimellem. Faktisk kan hun endda finde på at slukke den helt i flere timer. Det lyder måske fjollet, at det fremstilles som en vild ting, men hvornår har du egentlig sidst selv prøvet at slukke mobilen en aften? For Filippa Suenson har det i hvert fald været en øjenåbner. - Jeg synes egentlig ikke, at jeg glor meget på min telefon. Jeg er nærmest ikke på sociale medier, og jeg synes ikke, at jeg sidder og læser mange nyheder. Men alligevel kan jeg godt se, at hvis jeg slukker den, så føler jeg pludselig, at der mangler noget i min hånd. - Man tænker jo hele tiden: \"Aj, jeg kunne da lige google det der, og man kunne jo også lige …\", tilføjer hun. Et andepar har indfundet sig ved søen. Den ene and bevæger sig pludselig tæt på bænken, hvor vi sidder, og snadrer i den regnvåde jord, hvor den hapser en regnorm. Den er heldig med ikke at have gang i alle mulige faner oppe i dens hoved, bliver vi enige om og griner. At Filippa Suenson skulle blive så vild med at komme ud i den stride blæst, kigge på dyr og mærke kulden i kinderne, lå ellers ikke i kortene. Som barn var hun udpræget bymenneske, og hun er da også opvokset i en lejlighed uden for København. Som voksen har hun derfor nydt at bo på den befærdede Nørrebrogade på Nørrebro, hvor den lange allé på Assistens Kirkegård var hendes nærmeste natur-fix. Men med årene har noget ændret sig. Naturen er blevet vigtigere for hende, og derfor er hun for nylig flyttet med sin mand og sine to børn til en haveforening på Amager – tættere på alt det grønne – og så har de fået sat en elmotor på deres gamle ladcykel, så de stadig kan komme hurtigt ind til byen. Filippa Suenson arbejder altså aktivt på at skrue op for nærværet i sin hverdag og ned for fanerne i hovedet. Men ingen er perfekt, understreger hun. - Jeg håber, at mange vil kunne spejle sig i Louise som \"uperfekt\" forælder og som et menneske, der så gerne vil gøre tingene på én bestemt måde. Men ingen er perfekt. Det har jeg i hvert fald glædet mig til at vise med denne serie, siger Filippa Suenson. For ja, vi kommer alle til at sidde med hovedet i mobilen lidt for meget indimellem, råbe ad mennesker, vi elsker, og til at træffe dumme beslutninger, påpeger hun. Så hvorfor gå og slå sig selv i hovedet med alt det svære? - Vi ved jo godt, at der kommer til at ske ting, og at livet har svære perioder, men jeg skal da ikke spilde mit liv på at tænke over det og være bange. Lad mig da hellere nyde den tid, jeg har. Og noget af den tid nydes altså blandt andet mellem grusstier og mudret jord på Amager Fælled iført den gamle termodragt, som hun har haft, siden hun var 14 år. - Det er derfor, at det her er mit , siger Filippa Suenson om sin kedeldragt, da vi går tilbage mod byens mylder af mennesker.", "annotations": [{"label": 2, "user": 1}], "meta": {}, "annotation_approver": null}
{"id": 159, "text": "Karen Thisted er død i en alder af 73 år. Det bekræfter hendes datter Marlene Thisted over for Thisted døde mandag morgen i sit hjem i København. Datteren fortæller til Ekstra Bladet, at Karen Thisted for ti dage siden holdt et foredrag for Hjerteforeningen, hvor hun havde svært ved at trække vejret. Efterfølgende blev hun opfordret til at blive undersøgt. - Det blev hun i onsdags, hvor lægens sagde til hende, at hun skulle lægge sit liv og sin kost om, hvis hun stadig ville leve om tre-fire år, siger Marlene Thisted til Ekstra Bladet. Karen Thisted ringede ifølge datteren 112 i morges, da hun ikke kunne trække vejret. - Da ambulancen kom frem, var hun død, siger Marlene Thisted. Karen Thisted, som blev født i 1946 var uddannet journalist. Hun arbejdede blandt andet som redaktionschef på Ekstra Bladet. - Karen er det sjoveste, vildeste, mærkeligste, kærligste menneske, jeg nogensinde har mødt. Selvom livet ikke altid var let, kunne hun altid se det positive i livet, siger Ekstra Bladets chefredaktør, Poul Madsen, til Ekstra Bladet og tilføjer: - Jeg ved, det ikke kun er mig, men en masse danskere vil komme til at opleve et kæmpesavn efter Karens bortgang. Karen Thisted har desuden udgivet en lang række bøger. Blandt andet 'Det skal mærkes, at vi lever', som er en samtalebog mellem Benny Andersen og Johannes Møllehave. Senest udgav hun i 2019 'Bryster skal hoppe når man hikker', som var en samtalebog med Hella Joof. Fra 2009 til 2010 var hun vært på P3-programmet 'Den Løse Kanon' sammen med Huxi Bach. Hun har desuden arbejdet på TV 2. Fra 1967 til 1977 var hun gift med den tidligere tv-vært Ole Thisted. Sammen har de datteren Marlene Thisted.", "annotations": [{"label": 2, "user": 1}], "meta": {}, "annotation_approver": null}
{"id": 160, "text": "Verdens ældste tatovørbutik, Tattoo Ole, der siden 1884 har ligget på adressen Nyhavn 17 i København, skal ikke lukke, men får lov til at blive drevet videre efter flere års juridisk slagsmål. Ejeren Majbritt Petersen har netop fået medhold i en retssag mod sin udlejer, der havde et ønske om at overtage kælderlokalet for at udvide køkkenet i sin restaurant, der ligger i samme bygning. - Det er så dejligt! Det er fantastisk, for jeg har kæmpet for det her i rigtig, rigtig lang tid. Nu får det her stykke danmarkshistorie lov til at fortsætte, siger Majbritt Petersen. Sagen mellem Majbritt Petersen og udlejer Henrik From Andersen har kørt siden sommeren 2017. Henrik From Andersen ønskede at overtage kælderlokalerne, så han selv kunne udvide køkkenet i sin restauration Nyhavn 17, der holder til på samme adresse som Majbritt Petersens tatovørbutik. 12. april 2019 faldt der så afgørelse i sagen ved Byretten i København. Afgørelsen faldt ud til Majbritt Petersens fordel - hun kunne drive tatovørbutikken videre. Sagen sluttede dog ikke her, idet udlejeren ankede afgørelsen til Østre Landsret. Tirsdag stadfæstede Østre Landsret byrettens afgørelse, og dermed kan Majbritt Petersen fortsætte sin tatovørbiks. - Jeg håber virkelig, sagen slutter nu. Nu kan vi få opgraderet butikken med en varmtvandsbeholder - det har vi ikke turdet på grund af sagen, for sådan én er dyr. - Jeg er sikker på, at Henrik (From Andersen) har masser af plads til at udvide sit køkken. Han har et af de største køkkener i Nyhavn. Jeg har svært ved at se, hvorfor han ikke kan klare sig med det. Majbritt Petersen er glad for, at hun nu får lov at drive sin butik videre, som hun overtog i 2007 som den første kvindelige indehaver nogensinde. - Lige nu sidder jeg med to kunder, som jeg skal tatovere, men bagefter skal jeg da ringe rundt til alle og fortælle den glade nyhed. Jeg har været så nervøs, så jeg har slet ikke forberedt en fejring. Spørger man tatovørhistoriker og indehaver af Dansk Tatoveringsmuseum Frank Rosenkilde, er der ingen tvivl om butikkens store betydning: - At lukke Tattoo Ole ville svare til at fjerne Den lille havfrue. Tattoo Ole er verdensarv. Det er helt unikt, at der findes sådan en gammel tatoveringsforretning her på Nyhavn. Det skal vi danskere være stolte over. Da folk kom til det lille kælderlokale i Nyhavn 17 for at blive tatoveret i slutningen 1800-tallet, stod butikken i skarp kontrast til det idylliske Nyhavn, vi kender den dag i dag. Dengang var området primært tilholdssted for sømænd, prostituerede og folk på kanten af samfundet, forklarer Rosenkilde. Dengang var Nyhavn anset som centrum for tatoveringskunsten i Skandinavien, og interesserede folk fra hele Norden valfartede dengang til de mange tatoveringsbutikker langs kanalen. Derfor er Frank Rosenkilde også meget glad for, at Østre Landsrets afgørelse faldt ud til butikkens fordel: - Hvis Nyhavn 17 var blevet fjernet, ville der virkelig komme til at mangle et lille stykke københavnerhistorie. Kælderlokalet i Nyhavn 17 har været beboet af mange forskellige tatovører; men 'Tattoo Ole' er uden tvivl den mest ikoniske, mener Frank Rosenkilde. Det navn har adressen da også båret siden 1947, da Tattoo Ole – med det borgerlige navn Ole Hansen – overtog biksen. Her tatoverede Ole alt fra sømænd til turister – ikke mindst med sine legendariske skibstatoveringer. Rygtet siger endda, at selveste kong Frederik 9. har fået et par tatoveringer hos Tattoo Ole. Dette blev dog aldrig bekræftet af Ole Hansen selv. Men ifølge Frank Rosenkilde skulle det være ganske sikkert, at kongen rent faktisk er blevet tatoveret i Nyhavn 17's kælderlokaler – men hvilken person, der har tusset kongen, er mere usikkert. Siden dengang har Nyhavn dog forandret sig markant, og især fra omkring 1980'erne kom turisterne i stigende grad til at dominere gadebilledet. Det havde også konsekvenser for tatovørerne, der lukkede én efter én. Og det moderne Nyhavn var helt sikkert ikke faldet i den gamle Tattoo Oles smag, vurderer Frank Rosenkilde: - Hvis han havde set Nyhavn i dag, var han flygtet fra alle parasollerne, fadøllene og pomfritterne.", "annotations": [{"label": 2, "user": 1}], "meta": {}, "annotation_approver": null}
{"id": 161, "text": "Det danske C25-indeks er i dag åbnet med en lille stigning. De største danske aktier begynder dagen med en stigning på omkring 1 procent. Det er Mærsk og FLSmidth, der trækker de største stigninger. Stigningen kommer efter, at dagen i går var præget af store aktiefald både i Danmark og andre markeder. Det danske C25 indeks faldt i går med 5,5 procent. Det er det største fald i C25-indeksets levetid. De store fald kom som en reaktion på, at markedet frygter de økonomiske konsekvenser af udbruddet af coronavirus. - Det er et udtryk for, at der på finansmarkederne er meget stor nervøsitet over virusudbruddet. Det skyldes, at det er svært at vide, hvor store de økonomiske konsekvenser bliver. I værste tilfælde kan de blive ekstremt store, I USA var faldene endnu større i går. Selvom den amerikanske aktiehandel blev midlertidigt suspenderet, sluttede dagen alligevel med betydelige fald på de tre toneangivende markeder. S&P 500-indeks sluttede med et fald på 7,6 procent, Nasdaq faldt med 7,3 procent og Dow Jones faldt med 7,8 procent. Det skyldtes både, at coronavirussen får hele verden til at bruge mindre olie, og at der lige nu er en priskrig i gang om olien mellem nogle af de store olieproducerende lande. Også i Asien var markederne ramt. Da de åbnede natten til tirsdag dansk tid, begyndte markederne med store fald. Men de rettede sig i løbet af handelsdagen. Nikkei 225-indekset er steget med 0,8 procent efter et fald på over 4 procent. Og det bredere Topix-indeks steg 1,4 procent efter et indledende fald på 4,5 procent.", "annotations": [{"label": 1, "user": 1}], "meta": {}, "annotation_approver": null}
{"id": 162, "text": "Mange forbinder nok DR's pigekor med smuk skønsang til de danske højtider. Med traditionelle, gamle klassikere som 'En rose så jeg skyde' eller 'Den Blå Anemone'. Men for tiden er der noget helt andet, DR Pigekoret gerne vil synge om. For når de ikke står iklædt de ens blå kjoler i en kirke eller koncertsal, er korets medlemmer optaget af præcis de samme emner som mange andre unge i Danmark. Derfor blev der flettet to helt nye stykker musik ind i buketten af forårssange til korets forårskoncert. To værker, som er skrevet direkte til DR Pigekoret – med tekster, der handler om alt det, pigerne selv taler om til hverdag. - Det er alt fra voldtægt, til hvor åbne vi er som samfund over for fremmede. Eller drukkultur og kærestekultur, fortæller Lea Vestergaard-Jørgensen, der selv synger i pigekoret. - Det er rart at formidle noget, man selv synes er vigtigt. Når vi så endelig får et værk, der handler om det, så holder vi fandeme fast, siger korsangeren Frigg Witt. Det ene af de nye korværker hedder 'Hånden på hjertet' og handler blandt andet om skønhed, overgreb, druk - og at føle sig ved siden af. Komponisten Line Tjørnhøj har fået pigerne til at puste i ølflasker, lave brovtende gurglelyde og slå sig for brystet i musikken. Flere steder bryder en enkelt af pigerne ud af koret og råber ting som: \"Jeg ønsker ikke at tage del i kærestekulturen\". - Hvis du er venner med en af modsatte køn, så er I kærester. Hvis du er kærester med en af samme køn, så er I venner, forklarer Frigg Witt om den gængse kærestekultur. - Det er meget svært for folk at forholde sig til, at der er mange forskellige slags relationer, og det ikke er så sort og hvidt. Det andet nye værk er et \"anti-offer-værk\" - det kalder komponisten Louise Alenius det i hvert fald selv. Kvinden i sangteksten vil simpelthen ikke finde sig i at blive ved med at være et offer og ligge under for gerningsmandens overgreb: - Det er en person, der overvinder sig selv og siger, at det her skal ikke definere mig, forklarer Lea Vestergaard-Jørgensen. - Det er det her med, at vi ikke styrer, hvad andre gør mod os. Men vi kan selv prøve at styre, hvad vi gør efter det, siger Frigg Witt. DR Pigekorets Forårskoncert blev optaget søndag i Holmens Kirke i København – uden publikum på grund af risikoen for coronasmitte. Men ud over musikeksemplerne her i artiklen kan du høre hele koncerten på og i DR's radio-app. Og det håber pigekorets sangere, at du vil. - Jeg vil rigtig gerne have, at der er nogen, der lytter. Denne gang i særdeleshed, fordi teksten er så relevant og meget, meget nutidig. Så længe, nogen vil diskutere, hvad vi synger om, så er vi brudt igennem, siger Frigg Witt. - Ja, vi skal helt klart have en diskussion op at køre. Ingen tvivl, slutter Lea Vestergaard-Jørgensen.", "annotations": [{"label": 2, "user": 1}], "meta": {}, "annotation_approver": null}
{"id": 163, "text": "Frank Ocean, Travis Scott, Lana Del Rey, Rage Against The Machine og en hel masse andre store musiknavne må droppe deres planlagte ture til Californien i april. Her skulle de have været blandt hovednavnene til festivalen Coachella, som amerikanske musikmedier ikke er blege for at kalde 'kongen af musikfestivaler'. Men festivalen, der skulle være foregået 10.-12. april og 17.-19. april med stort set samme lineup, er nu blevet udskudt til oktober. Det skyldes frygten for coronavirusset Covid-19, lyder det fra festivalen. - Vi tager vores gæsters og medarbejderes sikkerhed og helbred meget alvorligt. Vi opfordrer alle til at følge retningslinjerne fra sundhedsmyndighederne, skriver festivalen på hjemmesiden. Det går ikke kun ud over de mange kunstnere, der skulle optræde i Indio, Californien i april. Også de forventede 500.000 gæster må nu kigge langt efter koncerter fra nogle af klodens største navne. De kan nu i stedet drømme sig hen til weekenderne 9.-11. oktober og 16.-18. oktober, hvor det nu er planen, at festivalen skal afholdes. Festivalen er en årlig tre dage lang begivenhed, der finder sted over to weekender på Empire Polo Club i Californien. Festivalen oplyser, at alle gæster, der har købt billet til april, automatisk får adgang til festivalen i oktober. Gæster kan også vælge at få pengene retur. Udskydelsen af Coachella er langt fra eneste eksempel på festivaler eller koncerter, der enten bliver udskudt eller aflyst på grund af coronavirusset. I Danmark opfordrer myndighederne til at udskyde eller aflyse alle arrangementer med flere end 1.000 deltagere. Indtil videre til udgangen af marts. I Irland har man aflyst den traditionsrige St. Patrick’s Day parade, der skulle have fundet sted i Dublin på mandag. Og i USA er stribevis af festivaler blevet aflyst eller udskudt. Blandt dem er musik-, film- og techfestival South by Southwest i Austin, Texas, og den store EDM-festival Ultra Music Festival i Miami. Tirsdag oplyste rockgruppen Pearl Jam, at den udskyder en planlagt turné i USA og Canada, der skulle have fundet sted i foråret.", "annotations": [{"label": 1, "user": 1}], "meta": {}, "annotation_approver": null}
{"id": 164, "text": "Mange danske virksomheder mærker lige nu konsekvenserne af coronavirus. Nogle kan ikke få produceret deres varer i Kina, andre oplever, at kunderne køber mindre, og koncertarrangører har ingen billetindtægter. Det går alt sammen ud over virksomhedernes økonomi. Derfor har regeringen netop præsenteret en hjælpepakke for danske virksomheder. Den indeholder tre ting. Udskydelse af skatte- og momsbetalinger, kompensation til virksomheder, der har aflyst arrangementer med mere end 1.000 deltagere, og så nedsætter erhvervsministeren en task force. - Vi iværksætter nu en række konkrete tiltag, der skal være med til at holde hånden under danske virksomheder og danske arbejdspladser. Der er ingen grund til at lægge skjul på, at corona allerede har haft konsekenser for dansk økonomi. Situationen er alvorlig, og vi ser allerede nu brancher og medarbejdere, som er hårdt ramt, siger finansminister Nicolai Wammen. Her er hovedpunkterne i hjælpepakken. Virksomheder får udskudt deres skatte- og momsbetalinger for i alt 125 milliarder kroner. - Vi ønsker at afbøde, at virksomheder kommer i likviditetsproblemer, siger skatteminister Morten Bødskov (S). Regeringen forlænger betalinger af a-skat og arbejdsmarkedsbidrag med fire måneder. Det er i alt 90 milliarder kroner, der bliver stillet til rådighed for virksomhederne. Afhængig af virksomhedens størrelse betaler virksomhederne normalt moms til staten en gang om måneden, hver tredje måned eller hvert halve år. De største virksomheder får nu udskudt deres momsbetalinger med 30 dage. - Det er det maksimale, vi kan gøre inden for EU-reglerne. Det er 35 milliarder kroner, som vi her stiller til rådighed for virksomhederne, siger Morten Bødskov. Finansminister Nicolai Wammen kalder tiltaget for 'et de helt store værktøjer i værktøjskassen'. - Det er et meget stort beløb, det er ikke noget, man gør med let hånd. Når vi gør det, er det, fordi det er nødvendigt, siger Wammen. For små- og mellemstore virksomheder bliver det ikke lempet, fordi reglerne allerede er så lempelige, som det er muligt inden for EU-lovgivningen. Morten Bødskov understreger dog, at regeringen er ved at undersøge, om det er muligt på andre måder at lempe reglerne for de mindre virksomheder. Tiltaget giver virksomhederne mulighed for at beholde flere penge, som de for eksempel kan bruge til at betale husleje, leverandører og medarbejdernes løn. De mange virksomheder, der har aflyst arrangementer med mere end 1.000 deltagere på opfordring fra regeringen, mister mange penge i billetindtægter. De indtægter vil regeringen nu dække. Med tiltaget opfylder regeringen et stort ønske fra erhvervslivet. Siden regeringen i sidste uge opfordrede til at aflyse arrangementer med mere end 1.000 deltagere, har erhvervslivet efterlyst kompensation. Kompensationsordningen gælder de sportsklubber, koncertarrangører, messer eller andre, der har aflyst arrangementer. Der kan søges om kompensation til arrangementer med mere end 1.000 deltagere eller mindre arrangementer for særligt udsatte grupper. - Vi vil afbøde de økonomiske konsekvenser ved at give en rimelig kompensation. Vi dækker ikke for alle afledte konsekvenser og heller ikke et forventet overskud, siger erhvervsminister Simon Kollerup. Regeringen nedsætter en task force, som erhvervsminister Simon Kollerup står i spidsen for. Den skal udvikle målrettede støtteforslag til enkelte hårdt ramte brancher. Det er særligt transport- og turisterhvervet, der er ramt. - Regeringens og erhvervslivets coronaenhed skal drøfte målrettede tiltag, som kan hjælpe de virksomheder med pengeproblemer, siger Simon Kollerup. Første møde mellem regeringen og erhvervslivet bliver allerede holdt i aften.", "annotations": [{"label": 1, "user": 1}], "meta": {}, "annotation_approver": null}
{"id": 165, "text": "Stadig flere flyafgange bliver aflyst som konsekvens af spredningen af coronavirus over hele verden. Det rammer flyselskaberne hårdt på økonomien, heriblandt også SAS, som appellerer til medarbejderne om midlertidigt at gå ned i løn, mens corona-krisen kradser. - Direktionen går nu 20 procent ned i løn. Nu indbyder vi alle medarbejderne i de 37 fagforeninger på tværs af de tre lande til forhandlinger om at gå ned i løn og tilsvarende i arbejdstid, fortæller SAS' pressechef i Danmark, Kristoffer Meinert. Om det ender med en lønnedgang, kommer an på, hvad man bliver enige om i de forhandlinger, der nu går i gang. - Det er fuldstændig afhængig af, hvad vi kan forhandle os frem til. Det kan være 10, 15 eller 20 procent. Vi vil prøve på at nå frem til den samme løsning for alle medarbejdergrupper, men det kan blive svært, fordi det er et kludetæppe med 37 forskellige fagforeninger og forskellige aftaler, siger Kristoffer Meinert. Opfordringen til medarbejderne om at gå ned i løn og arbejdstid er ifølge den danske pressechef endnu et af flere tiltag i forsøget på at begrænse tabene i forbindelse med corona-krisen. - Vi prøver på at spare, hvor vi kan. Vi har indført ansættelsesstop, og vi gør, hvad vi kan, for at undgå at skulle gennemføre fyringer. Det her er et forsøg på at udvise rettidig omhu, siger Kristoffer Meinert. Han har ikke noget overslag på, hvad corona-krisen har kostet det skandinaviske flyselskab, men han fastslår, at der ikke er tvivl om, at den har ramt SAS hårdt på økonomien og fortsat gør det. Tidligere i dag meddelte SAS-konkurrenten, det norske lavprisflyselskab Norwegian, at det aflyser 3.000 af sine afgange fra midten af marts til midten af juni. Det skyldes, at selskabet den seneste uge har haft svært ved at sælge sine billetter. Det betyder også, at personale bliver sendt hjem.", "annotations": [{"label": 2, "user": 1}], "meta": {}, "annotation_approver": null}
{"id": 166, "text": "Det er ikke ret længe siden, at Oskar Kops Kronbacks hverdag var præget af depression og et forsøg på at finde meningen med livet. For et år siden fortalte den 22-årige sanger med kunstnernavnet Kops, at han havde haft svært ved at lave musik med den tristhed, der fyldte hans tanker. Men musikken er endt med at blive en måde for den unge sanger at \"frelse\" sig selv på. Alle de triste tanker blev skrevet ned og udgivet som musik, fortalte han dengang, og det var også i den periode, han skrev sit hidtil største hit - nemlig nummeret 'Salvation'. - Det var ligesom at få hevet en splint ud. Det er sygt nederen, mens man gør det, men bagefter er man bare sådan: \"Yes\"! Og den yes-følelse sidder stadigi Kops i dag. Han gemte sig nemlig ikke væk, men besluttede sig for at tage fat i problemerne og gøre noget ved det. I dag er han ude af depressionen og har lært at tænke mere positivt – noget, der ikke kun har modnet ham som menneske, men også som musiker. - Depressionen fylder slet ikke på samme måde i dag. Jeg har fået det meget bedre og er også blevet en langt bedre musiker, siger han. - Nogle gange skal man bare lade være med at have så ondt af sig selv. Der er mange, der føler, det er vildt synd for dem, selvom det reelt er småting, de bøvler med. - Det skyldes nok mere, at de måske har det en smule for godt. Den fælde er jeg selv faldet i flere gange, men de seneste år har jeg prøvet at tænke mere positivt, og det hjælper sgu, siger han. Og der er god grund til at være positiv, hvis du det seneste år har oplevet det samme, som Kops har. Han har ikke kun hittet med numre som 'Salvation' og 'Down', men har også optrådt på festivaler og spillesteder i hele Danmark. Nu har han tilmed også udgivet sin første ep, 'Artwork'. - Det har uden tvivl været det mest stressende år i mit liv. Men det har været på den gode måde. Førhen har jeg aldrig følt, at jeg har haft noget, jeg kunne miste, men det har jeg nu. - Derfor kommer der også automatisk et pres, men det kan jeg godt lide, for når du arbejder hårdt og så derefter høster frugten, så føles det bare meget bedre, fortæller han. I dag hviler Kops mere i sig selv end nogensinde før. Han har lært, hvad han kan, og hvad han ikke kan, og de mange koncerter har fyldt den unge sanger med selvtillid både på scenen og i privatlivet. - Jeg har altid haft en tendens til at være en lille smule blufærdig. Du er så nøgen på scenen, fordi du giver alt af dig selv, og det har smittet af på min hverdag, hvor jeg er blevet et mere selvsikkert menneske. Jeg har det ikke længere dårligt uden tøj på i et omklædningsrum, fortæller han grinende. Han fremhæver blandt andet sin optræden på sidste års Roskilde Festival som et af sine klare højdepunkter i sin forholdsvis korte karriere. Her var flere tusind fans mødt op for at høre ham, og koncerten var præget af moshpits og fælles skrål fra start til slut, fortæller Kops. - Det er jo sindssygt, at så mange kan synge med på mine numre. Der var seriøst nogle, der græd til koncerten. Nu skal jeg ikke have det alt for fedt over mig selv, for jeg ved jo godt, folk har festet som sindssyge på Roskilde, og det har måske hjulpet lidt på at fremkalde tårerne, men ikke desto mindre kom de altså frem. Det er en vild følelse at røre noget i nogen på den måde, siger han. Og faktisk er det ikke kun de danske fans, Kops bevæger med sin musik. I Tyskland er de også så småt ved at få ørerne op for den dansker sanger. Det oplevede han på egen hånd, da han sidste år spillede en lille koncert i Berlin. Her dukkede nogle tyske fans op, der havde kørt i otte timer hele vejen fra München. - De havde hørt mig en gang i Tivoli, og jeg tænkte bare: \"What?\", da jeg hørte, at de var rejst så langt. De havde endda gaver med. Der måtte jeg altså give en omgang øl, det var for vildt, fortæller han. Men selvom Kops lige nu rider på en bølge af succes, og den nye ep er udkommet, så er fødderne stadig placeret solidt i den danske jord. Som de fleste andre musikere drømmer han selvfølgelig også om at spille på store festivaler rundt om i verden og at samarbejde med internationale stjerner, men hans største mål lige nu skal findes herhjemme i Danmark. - Det største mål er faktisk, at jeg frem for alt ikke vil gå på kompromis med mig selv som kunstner. Jeg vil lave det, jeg har lyst til, og der skal ikke være nogen, der tager over og styrer det. Hvis det lykkes, så er det en drøm i sig selv, der går i opfyldelse. - Og så håber jeg virkelig, at der kommer en 'X Factor'-audition, hvor der er nogle, der synger en af mine sange røvdårligt foran Thomas Blachman. Jeg ønsker ikke, det skal gøre ondt på nogen, men hvis det sker, så er man nået ud til hr. og fru Danmark, og det ville være for fedt.", "annotations": [{"label": 2, "user": 1}], "meta": {}, "annotation_approver": null}
{"id": 167, "text": "Den københavnske gadefestival Distortion bliver udsat til august på grund af coronavirus. Det oplyser festivalen i en pressemeddelelse. Oprindeligt skulle Distortion løbe af stablen den 3. til 7. juni, men nu er det rykket næsten tre måneder til den 26. til 30. august. - Vores festivalplads i den lille skov på Refshaleøen var ledig, og arbejdet med at flytte hovednavne ser lovende ud. - Samtidig håber vi, at vores beslutning kan lempe lidt af presset på myndighederne. - Lige nu har kommunens embedsmænd og politiet vigtigere opgaver end forberedelsen af Distortion, siger Distortions direktør, Thomas Fleurquin, i pressemeddelelsen. Han oplyser endvidere, at festivalen har brygget på idéen i mere end uge. De er sikre på, at beslutningen er den rette, lyder det. Tiltagene på grund af corona-virus har allerede haft store konsekvenser for kulturlivet. En hel stribe af koncerter, foredrag og teaterforestillinger er aflyst de næste 14 dage. Nordisk Film har lukket sine biografer midlertidigt, og dokumentarfestivalen CPH:DOX har måtte aflyse sin gallaåbning og forestillinger til fordel for digitale fremvisninger. I Aalborg er forfatterfestivalen Ordkraft, der skulle være afholdt i midten af april, aflyst. Og i USA er musikfestivalen Coachella, der skulle være foregået 10.-12. april og 17.-19. april, blevet udskudt til oktober. /ritzau/", "annotations": [{"label": 1, "user": 1}], "meta": {}, "annotation_approver": null}
{"id": 168, "text": "'Fortnite' gik fra stor spilsucces til verdensomspændende spilfænomen, da Epic Games tilbage i 2017 lancerede spillet i battle royale-formatet, hvor op imod 100 spillere kæmper mod hinanden om at blive den sidste overlevende. Siden har battle royale-genren gået sin sejrsgang verden over, og nu vil den legendariske skydespil-serie 'Call of Duty' også kapitalisere på det populære format. 'Call of Duty'-seriens nyeste skud på stammen er nemlig landet. Navnet på det nye spil er 'Call of Duty: Warzone', og her kan op imod 150 spillere kæmpe mod hinanden. Spillet er gratis, kan spilles på tværs af de fleste spilkonsoller, og hvis man allerede har 'Call of Duty: Modern Warfare', så vil man nu kunne tilgå 'Warzone' fra sin eksisterende spilmenu. Palle Havshøi-Jensen, der er chefredaktør på gamingsitet , fortæller, at battle royale-genren er en populær genre blandt gamere verden over, fordi man får et spil gratis, og så selv kan bestemme, hvor mange penge man vil smide i det efterfølgende. Desuden er det en potentielt stor indtægtskilde både direkte og indirekte for spilfirmaerne - som et eksempel omsatte Fortnite sidste år for 12 milliarder kroner. - De udgiver et gratis spil, hvor spillerne så kan købe tøj og våben til deres figurer, hvilket spilfirmaerne tjener mange penge på. De store firmaer tjener op imod 40 procent af deres penge på mikrotransaktioner fra deres spil, siger Palle Havshøi-Jensen. - Indirekte kapitaliserer udgiverne desuden på, at battle royale-spillene er nogle af de mest streamede på både Twitch og YouTube. 'Call of Duty: Warzone' blev lanceret tirsdag, amerikansk tid, og de første reaktioner på spillet er positive. Det anerkendte gamingmedie skriver, at 'Warzone' er et \"strømlinet, hurtigt og uden pis\"-take på den populære battle royale-genre. - I sin kerne holder 'Warzone' sig til genrens grundlæggende karakteristika. Spillere lander i et ukendt landskab og skal indsamle våben og udstyr, imens de bliver omringet af en gaståge, der tvinger de overlevende til at mødes og kæmpe mod hinanden. Kotaku skriver videre, at spillet føles som \"helt sit eget\" og \"har fået en positiv start\". Det første 'Call of Duty'-spil blev lanceret i 2003, og siden da er der kommet et nyt spil i serien næsten hvert eneste år. 'Modern Warfare' kom til sidste år, mens 'Warzone' altså er det seneste skud på stammen. Palle Havshøi-Jensen mener, at 'Warzone' for alvor vil tage temperaturen på battle royale-genren, fordi det ifølge ham har alle muligheder for at blive en kæmpe succes. - Det er gratis, du kan spille det på tværs af platforme, og det er et tillæg til verdens største skydespil. Hvis det derimod ikke bliver en succes, så kan vi for alvor begynde at tale om et vendepunkt for genren - måske endda en krise. - Jeg tror dog, battle royale er kommet for at blive, for det er både populært blandt spillerne, og så er genren en potentielt stor indtægtskilde for ethvert spilfirma, der kaster sig ud i den.", "annotations": [{"label": 1, "user": 1}], "meta": {}, "annotation_approver": null}
{"id": 169, "text": "Fredericia Teater har mandag indgivet konkursbegæring. Det sker, efter at teatret har været nødt til at aflyse mange forestillinger på grund af coronavirus. Det oplyser Fredericia Teater i en pressemeddelelse. - Ligesom det er tilfældet for mange andre teatre rundt om i landet, har coronasituationen medført aflysninger af Fredericia Teaters fremtidige forestillinger. - Aflysningerne betyder væsentligt færre indtægter til Fredericia Teater i hele 2020. Det er blandt andet musicalen 'Shu-bi-dua- 2.0', der er blevet aflyst. Det manglende billetsalg er den direkte årsag til, at det er slut med musicals fra Fredericia Teater. - Det er fordi vi ikke sælger billetter på grund af coronavirussen, at vi er nødt til at trække stikket på Fredericia Teater, siger bestyrelsesformand Gitte Lillelund Bech. - Virussen er den tue, der har fået læsset til at vælte. Vi havde en anstrengt økonomi i forvejen, og vi havde solgt for få billetter i 2019. Men vi havde regnet med, at vi skulle hente det hjem i 2020, og man må bare sige, at med corona-virus, så er der ingen, som går i teatret, siger hun. Fredericia Teater har i løbet af året haft svingende billetindtægter. To forestillinger i København førte til et tocifret millionunderskud for teateret. Det var forestillingerne 'Prinsen af Egypten' og 'Tarzan' i København i 2019, som ikke levede op til forventningerne. Siden da er det konstateret, at der var brugt mere på markedsføring, end bestyrelsen havde tilladt. Teaterchef Søren Møller opsagde sin stilling af denne årsag. - De seneste uger har bestyrelsen arbejdet på højtryk for at redde teatret. Men uden held. - Derfor ser bestyrelsen i denne alvorlige situation ingen andre muligheder end at indgive en konkursbegæring, slutter pressemeddelelsen. Den nu tidligere teaterchef, Søren Møller, har ikke mange kommentarer til teatrets konkurs, men han og betyrelsen er ikke i samklang. - Jeg vil kun sige, at jeg er uenig i udlægningen i pressemeddelelsen, og at det er forfærdeligt med konkursen, siger han til DR Trekanten Meldingen fra teatret bliver modtaget med stor beklagelse på rådhuset i Fredericia. - Det er en sort dag for Fredericia i dag, siger borgmester Jacob Bjerregaard (S). - Byrådet har bakket op om teatret i mange år. Det har vi gjort med glæde, men teateret var kommet i en situation, hvor man med aflysningen af 'Shu-bi-dua 2.0' på grund af corona, ikke kunne gøre mere, siger borgmesteren. - Byrådet havde set frem til, at 'Shu-bi-dua 2.0' skulle spille fra fredag og fylde byen med musicalgæster i de næste to måneder. Aflysningerne giver et stort tab for både teatret og for byens omsætning. Fredericia Teater har en uvurderlig betydning for Frederica, lyder det i en erklæring fra Fredericia Byråd. Ifølge byrådet har Fredericia Teater haft stor betydning for byen. Det har været med til at sætte Fredericia på \"land- og verdenskortet\". Kommunen har også i de svære tider bakket op om teatret i form af blandt andet økonomiske milliontilskud. - Et samlet byråd ønsker at udtrykke håb for, at der efter Covid-19-krisen kan rejse sig en fremtid, hvor Fredericia igen vil være kendt som teater- og musicalby, står der i erklæringen fra byrådet. Covid-19 er navnet på den sygdom, der kan følge af at blive smittet med coronavirus. /ritzau/ og DR Nyheder", "annotations": [{"label": 2, "user": 1}], "meta": {}, "annotation_approver": null}
{"id": 170, "text": "Fredagsbaren er rykket over på Skype. Din filmaften med vennerne dyrker du i stedet med andre på Instagram, mens du sidder for dig selv. Og måske sender du flere snaps og ringer mere sammen med dine venner, end du plejer. Sundhedsmyndighedernes opfordring til at begrænse den fysiske kontakt under coronakrisen bliver efterlevet på kreative måder i disse dage. Blandt andet har blogger haft succes med en virtuel filmaften via sin Instagram under hashtaggene #sammenalene og #rockpaperpyparty. Her opfordrede hun til, at man i fællesskab så en film på – i behørig fysisk afstand fra hinanden i hver sit hjem. Hun lagde en afstemning på sin story, hvor man kunne stemme om, hvilken film man helst ville se. Og så skulle man ellers starte filmen samtidig, hver for sig, klokken 20 søndag aften. Wichmand bad så folk om at dele deres oplevelse under hashtagget #rockpaperpyparty. - Det var faktisk en følger, der skrev til mig, om det ikke kunne være hyggeligt at se en film sammen, og så var folk bare på, fortæller Cathrine Widunok Wichmand til dr.dk. - Mine følgere er meget forskellige, men ét er ens: Mennesker har brug for mennesker, og potentiel ensomhed er en kæmpe skyggeside ved denne her krise. Vi tvinges fra hinanden i en større sags tjeneste, men det kan være skidehårdt at være alene. Så jeg tænkte: \"Det er da rimelig nemt, vi skal bare finde en film\". Som sagt, så gjort: - Det var virkelig hyggeligt at vide, at vi sad en masse mennesker sammen hver for sig i vores pyjamasser, spiste popcorn og så præcis den samme film på præcis det samme tidspunkt. Vi kunne græde lidt - sammen. Det trodsede næsten fysikken. Det var ret rørende. Det er virkelig nu, sociale medier kan komme til deres ret. Radiovært på Shitstorm på P1 og inkarneret instagrammer, Sanne Cigale, oplever også, at folk \"har ekstremt meget brug for et fællesskab i de her dage\". - Folk bruger sociale medier for ikke at blive skingrende skøre af at sidde mutters alene. Jeg tror, vi har brug for at være sociale på de måder, vi nu kan under de omstændigheder, vi befinder os i, siger radioværten. Hun bruger selv sin telefon til alt fra at skrive radiomanusser til at lave Instagram-stories med sine følgeres hemmeligheder. - Mange opslag og stories handler om formaninger og påbud i de her dage, men i mit personlige feed er der også mange, der har brug for at samles om noget andet end corona. Vi bruger sociale medier som en ventil - både på godt og ondt. Sanne Cigale nævner som de gode eksempler, at mange har holdt fredagsbar eller vinaften med venner over eksempelvis Skype, ligesom hun oplever et boom af det, hun kalder \"hjælp hinanden\"-grupper på Facebook. Desuden hylder hun også et tiltag fra forfatter Gertrud Højlund, der har læst op af bogen 'Den lille prins' på sin Facebook-side. Til gengæld har coronakrisen tilsyneladende også fået os til at glemme ellers etablerede spilleregler på sociale medier om, at man ikke filmer andre uden samtykke. Cigale har således set flere opslag, hvor folk har filmet andre, der har hamstret. Overordnet set mener Sanne Cigale, at vores adfærd på sociale medier i disse dage vidner om flokdyrsmentalitet: Vi vil stadig gerne være en del af fællesskabet, selv om den fysiske fest for manges vedkommende nu er erstattet af en virtuel fredagsbar. - Det vidner om, at vi ikke kan klare meget mere end tre-fire dage i isolation, før vi bliver bims, siger hun og uddyber: - Jeg tror, vi søger mod fællesskabet, fordi vi ikke vil anerkende vores egen angst. Og så er der nok også mange, der bare flygter fra deres eget selskab. Det kan være en ubehagelig oplevelse at sidde der mutters alene - det kender jeg da også godt selv. - Jeg tør slet ikke sige, hvordan vi overordnet har tacklet det endnu, for vi står kun ved begyndelsen (af krisen). Vi har ikke prøvet noget af det her før – vi lægger skinnerne, mens toget kører.", "annotations": [{"label": 2, "user": 1}], "meta": {}, "annotation_approver": null}
{"id": 171, "text": "I nat faldt prisen på olie voldsomt. Den tog det største fald siden Golfkrigen i 1991. Det er coronavirusset og en priskrig mellem de lande, som producerer olie, der er skyld i, at prisen falder så drastisk. Men hvad er det for en priskrig? Hvem går den ud over, og hvad betyder den for dig? Søren Kristensen er cheføkonom i Sydbank og følger oliemarkedet tæt. Han forklarer, hvad der er hoved og hale i oliepriskrigen. Hvis du er bilist og kører meget, kommer du til at mærke en positiv forskel, når du svinger forbi tankstationen de kommende dage. - I løbet af i dag og de næste par dage vil vi sandsynligvis se, at benzinprisen falder med mellem halvanden og to kroner for en liter benzin. Hvis man kører meget, vil man godt kunne mærke det i husholdningsbudgettet, siger Søren Kristensen. Han peger på, at danske bilister lige nu får en dobbelt fordel. - Olieprisen bliver målt i dollar, og dollarkursen er pisket ned de seneste par uger. Inden priskrigen var oliemarkedet i forvejen presset på grund af udbruddet af coronavirus, som har dæmpet efterspørgslen efter olie og dermed presset olieprisen ned. Derfor mødes de olieproducerende lande i deres klub Opec. - Der kunne de ikke blive enige om at sætte produktionen af olie ned for at holde hånden under prisen, siger Søren Kristensen. Forlydender fra mødet siger, at Rusland gerne vil ramme amerikanerne ved at holde en høj produktion af olie og dermed en lav pris. - Saudierne har set sig sure på russerne, fordi saudierne ikke - som de eneste - vil holde produktionen nede for at sikre en ordentlig pris, siger Søren Kristensen. Derfor har Saudi-Arabien skruet op for produktionen af olie. De olieproducerende lande har en klub ved navn Opec. Her mødes de og forsøger at påvirke prisen på olie. - Det er et kartel, hvor man sidder og bliver enige om, hvor meget man skal producere, fordi det er med til at bestemme prisen på olie. Landene forsøger at få den bedst mulige pris samtidig med, at de får nogle penge i kassen ved at få solgt noget olie, siger Søren Kristensen. En af de væsentligste ting, der bestemmer prisen på en vare, er udbuddet. Altså hvor meget der er tilgængeligt af varen. Når de lande, der producerer olie, kan blive enige om ikke at producere så meget olie i en periode, kan de dermed presse prisen på olie op. - Man har i en periode kørt på et lidt lavere blus for at holde prisen oppe. De fleste forventede, at man ville forlænge produktionsbegrænsningen på grund af coronavirus. Faktisk troede mange, at man ville skrue endnu mere ned for oliehanerne for at holde hånden under prisen, siger Søren Kristensen. Når man lukker virksomheder og hele regioner ned og fraråder folk at rejse til visse dele af verden, betyder det, at forbruget af olie falder. - Vi laver mindre, som kræver energiforsyning og deriblandt olie. Det får efterspørgslen efter olie til at falde. Kina, hvor coronaudbruddet begyndte, er verdens største olieimportør. Derfor gør det ekstra ondt på oliepriserne, når Kina lukker ned, siger Søren Kristensen. Priskrigen rammer alle de lande, som producerer olie. I vores naboland Norge er økonomien i høj grad bundet op på olieproduktion. Derfor går den lave oliepris hårdt ud over nordmændene, hvor kroneprisen er faldet til et historisk lavt niveau. Men det er ikke i Norge, at priskrigen rammer hårdest. - Det kommer til at gå hårdeste ud over amerikanerne og russerne, som er to af de største olieproducerende lande. Derudover rammer det hårdest i de lande, hvor det koster mest at producere olien, siger Søren Kristensen. Saudi-Arabien er et af de lande, som har lave omkostninger ved at producere olie. Men landet bliver alligevel ramt økonomisk af priskrigen. - De tjener stadig penge, men det vil selvfølgelig tage noget af deres overskud, siger Søren Kristensen. Isoleret set er den lave oliepris en fordel for dansk økonomi. - Vi får meget billigere benzinpriser, og de danske virksomheder, som bruger olie i en eller anden form i deres produktion, sparer penge. Det giver et rygstød til de danske forbrugere, siger Søren Kristensen. Men hvis de store olieproducerende lande får problemer, påvirker det hele verdens økonomi. - Som olieprisen er lige nu, kan det skabe nogle konkurser i olieindustrien. Hvis det spreder sig som en dominoeffekt, kan det på sigt svække den globale økonomi, siger Søren Kristensen.", "annotations": [{"label": 2, "user": 1}], "meta": {}, "annotation_approver": null}
{"id": 172, "text": "Netflix er virkelig ude efter de etablerede, amerikanske tv- og filmselskaber. Først var det serierne, de begyndte at konkurrere med. Så blev det filmenes tur. Og nu er turen kommet til reality- og underholdningsprogrammerne, som streaminggiganten har produceret imponerende mængder af i det seneste stykke tid. Men deres mest vellykkede og 100 procent originale underholdningsprogram til dato må være deres nyeste skud på reality-stammen, 'Love Is Blind'. Programmet kan bedst beskrives som en blanding af 'Gift ved første blik' (som også er stort i USA under navnet 'Married at First Sight'), konkurrenceprogrammet 'The Bachelor' og 'The Circle', . I 'Love Is Blind' skal alle programmets deltagere i tilstødende hotelværelser med mændene på den ene side og kvinderne på den anden. Rummene er konstrueret således, at deltagerne kan høre hinanden igennem de papirtynde vægge, men de aner ikke, hvordan personen på den anden side ser ud. For at komme videre i programmet, skal deltagerne fri til den, de synes, de klikker bedst med, og den anden part skal så svare \"ja\". Det kan være en svær beslutning, hvis flere deltagere beslutter sig for at gå efter de samme potentielle partnere. Når de i alt seks par er blevet dannet, får de endelig lov at se hinanden. Matcher ansigtet stemmen? Er der seksuel kemi? Faldt valget på den rigtige? Alle de spørgsmål bliver besvaret i programmets næste fase, hvor alle parrene flytter ind på det samme resort i Mexico. Til sidst, adskillige uger efter de indledende dates, skal parrene beslutte sig for, om de vil giftes. Uden at vide hvad den anden partner tænker, skal de til sidst gå den lange vej op til alteret og afsløre, om det bliver et \"I do\" eller ej. 'Love Is Blind' er mustsee-tv for enhver fan af datingprogrammer. Er du stadig i tvivl, om du skal se det? Her er de tre mest opsigtsvækkende aspekter i 'Love Is Blind'. Et af de mest omtalte par består af den 34-årige Jessica og den ti år yngre fitnesstræner Mark. Aldersforskel? Det lyder da moderne og skønt, tænker du måske. Det er desværre ikke tilfældet her, da Jessica fra starten har overbevist sig selv om, at det bare ikke kan lade sig gøre at være moden som 24-årig. Og det er på trods af, at Mark klart er den mere modne part i deres forhold, hvor Jessica mest af alt opfører sig som en fuld teenager. Som i scenen, hvor hun til flere dyreelskeres skræk, bliver ved med at give sin stakkels hund rødvin. \"Hun kan godt lide vin\", mumler hun beruset, da Mark sender hende et overrasket blik. Desværre indser ingen af dem tids nok, at problemet ikke er Marks alder. Jessica forelskede sig nemlig i den selvsikre Barnett allerede i blind dating-delen af programmet. Den høje, mørkhårede sportsfyr med den drengede humor fejede komplet benene væk under hende samtidig med, at Mark spillede rollen som svigermors lidt for småkedelige drøm. Jessica valgte derfor at \"slå op\" med Mark og satse på Barnett. Desværre valgte Barnett i stedet den eventyrlystne Amber, og Jesssica blev rasende over, at han havde kørt dobbeltspil – ligesom hende selv. Bange for ikke at fortsætte i programmet, valgte hun at overtale den vragede Mark til at alligevel at fri til hende. Man kan vist roligt sige, at forholdet fik en hård fødsel – og det hjalp heller ikke på noget, da de skulle møde de andre deltagere og Barnett, nu forlovet med Amber, viser sig at være alt det, Jessica normalt går efter. Du kan hade hende alt, hvad du vil, men Jessica er én af de bedste tv-skurke, jeg nogensinde har set! Noget af det, der irriterer mig mest ved 'Gift ved første blik', er manglen på forhold, hvor folk har forskellig etnicitet. Jeg ved gennem mit arbejde med podcasten 'I røven af… Gift ved første blik', at de danske castere gerne ville gøre programmet mere mangfoldigt, hvis der var tilmeldinger nok. Men at de i den amerikanske version, ti sæsoner inde, stadig ikke har haft et blandet par, er decideret uforståeligt. Cameron og Lauren, som er henholdsvis hvid og sort, forelsker sig hovedkulds i hinanden i programmets indledende fase. Da de ser hinanden, ved de straks, at deres forskellige baggrunde potentielt kan blive et problem, da især Laurens familie er skeptiske overfor blandede forhold. Heldigvis er de et fantastisk match, og deres rejse er en af de mest romantiske, jeg har fulgt. Ja, jeg fældede endda en tåre – men jeg vil ikke afsløre, om det var fordi de bliver sammen, eller går fra hinanden. Det må I selv opleve. Uanset hvad, er det skønt, at man i et mainstream-program tør at tale om disse tabuer og ikke lader sig afskrække af den kritik, der eventuelt kunne følge med. Uden at spoile programmet og afsløre, hvem af de seks par der bliver sammen, så har 'Love Is Blind' i den første sæson vist sig at være et ret effektivt eksperiment, når det kommer til rent faktisk at skabe en række solide parforhold. Bevares, hvem ved, hvor længe de \"overlevende\" par holder (jeg har i skrivende stund ikke set reunion-afsnittet), men kombinationen af at lære hinandens værdier at kende, inden der er fysisk kontakt, virker umiddelbart effektiv. Dog er mit helt store kritikpunkt, at samtlige deltagere er alt for klassisk pæne. Alle fyrene træner tydeligvis mere end regelmæssigt i fitnesscenteret, og alle kvinderne er åleslanke og har perfekte smil. Programmet ville have været mere spændende, hvis det fysiske ikke nødvendigvis matchede forventningerne – ligesom blind dates i virkeligheden! Men når det er sagt, så er 'Love Is Blind' det mest underholdende datingformat siden 'Gift ved første blik' – om end langt mere poppet og Hollywood-friseret.", "annotations": [{"label": 2, "user": 1}], "meta": {}, "annotation_approver": null}
{"id": 173, "text": "Det er svært at komme igennem det danske skolesystem uden på et tidspunkt at have haft en blokfløjte i hænderne. For de fleste blev det sikkert kun til en ganske kort affære - måske en musiktime eller to - med det simple blæseinstrument. Sådan var det ikke for Ragnhild May, der holdt ved i mange år. - Jeg har spillet blokfløjte, siden jeg var lille, og så stoppede jeg ligesom aldrig. Første dag i gymnasiet tog vi en runde i musiktimen, hvor min lærer spurgte, hvad vi spillede. Da jeg fortalte, at jeg spillede blokfløjte, sagde han: \"Det er ikke et rigtigt instrument\", fortæller den nu 31-årige kunstner. Hun har brugt blokfløjten i flere af sine kreative lydværker og performances, som efterhånden har gjort hende til et etableret navn på den danske og internationale kunstscene. Værkerne tæller blandt andet en fløjtekjole, en 2,6 meter høj blokfløjte og et specialbygget instrument, hvor luftslanger blæser luft til blokfløjter. - Det er lidt mit yndlings- og hadeinstrument på samme tid, fordi den har det her kiksede image; og alligevel har alle en relation til den. Det synes jeg er , siger Ragnhild May, der både er uddannet billedkunstner og komponist.", "annotations": [{"label": 2, "user": 1}], "meta": {}, "annotation_approver": null}
{"id": 174, "text": "Det var kommentarerne, der fyldte chatten blandt forventningsfulde fans, da Sony onsdag aften præsenterede deres nyeste konsol i en live , hvor hundredtusinde spændte spilfans så med. Men præsentationen var langt fra, hvad de fleste spilfans havde forventet, da Sony offentliggjorde, at de ville have nyt at fortælle om PlayStation 5. I live-videoen, hvor over 650.000 spilfans så med, afslørede Mark Cerny, en af de ledende skikkelser bag PlayStation 5, nemlig alle detaljer om spilkonsollen. Som i detaljer om konsollen. Og det skabte undren blandt fans. For hvor var konsollen - og spillene? Spørger man PlayStation-ekspert og chefredaktør på , Palle Havshøi-Jensen, så er der en god grund til, at mange så forundret med: - Præsentationen var slet ikke tænkt til spilfans. Den var tænkt til spiludviklere, og fordi coronakrisen aflyste en spiludviklerkonference, valgte Sony at livestreame præsentationen i stedet for, forklarer Palle Havshøi-Jensen og fortsætter: - Den gav ingen mening for almindelige mennesker. Men jeg tror, at Sony havde brug for at offentliggøre nyt om PlayStation 5-konsollen, fordi Microsoft fortæller så meget om deres kommende Xbox-konsol. Og fordi fans på forskellige spil-fora og reddit var begyndt at spekulere i, hvad pokker der sker med konsollen. Hvorfor hører vi ikke noget? Men selvom præsentationen var pakket ind i tekniske termer og redegørelser, er der alligevel mange nye oplysninger til de særligt teknisk interesserede. Mark Cerny brugte lang tid på at forklare, hvordan skiftet fra en almindelig harddisk til en SSD-harddisk kommer til at gøre en stor forskel, når man sidder og gamer. - Der er ingen loading-skærme, og spillene er klar på et øjeblik, lød det blandt andet fra Mark Cerny i præsentationsvideoen. Herefter faldt snakken på -teknologien, der kommer til at ændre, hvordan de kommende spil kommer til at se ud gennem avanceret lys-teknologi. Og til slut kom Mark Cerny omkring arbejdet med lyddesign i de kommende PlayStation-spil, som også vil være et massivt fokuspunkt for spilgiganten. På trods af, at præsentationen var en tør og teknisk omgang, og der ikke blev fremvist nogen konsol eller spil, så er der ingen grund til at bekymre sig som spilfan: - Vi skal stadig glæde os til PlayStation 5. Der er mange ting, der tyder på, at konsollen bliver rigtig kraftig. Man skal passe på med at sidde og sammenligne tekniske specifikationer, for det kommer an på, hvilke spil der udkommer - og hvordan de udnytter maskinens potentiale, forklarer Palle Havshøi-Jensen. Som nævnt er det ikke kun Sony, der er på vej med nyt grej. Også Microsoft er på vej med en spritny konsol senere på året. Xbox Series X er navnet - og ligesom med PlayStation 5, kan vi forvente store opgraderinger over hele linjen i forhold til gigantens tidligere konsoller. - Den er rigtig kraftig. Den er op til fire gange stærkere end deres nuværende konsol, Xbox One X, der er deres kraftigste maskine lige nu. Det er fandeme hurtigt. Den nye Xbox vil være i stand til at levere op til 8K-opløsning og vil anvende en helt ny teknologi kaldet ray-tracing, der gør det muligt at levere realistisk lyssætning i spillene, har Troldspejlets Troels Møller tidligere . I en serie af videoer på kan man se, hvordan den kommende konsol sammenligner sig med den nuværende Xbox-konsol. En af videoerne, der er set over to millioner gange, sammenligninger eksempelvis loading-tid - altså hvor hurtigt et spil starter op og er klar (Spoiler alert: ). Nu er kortene på bordet. Hvem der kommer til at sælge flest konsoller sidst på året, vil tiden vise. Men én ting er sikkert: Der er rigtig meget at se frem til, hvis du er spilfan.", "annotations": [{"label": 1, "user": 1}], "meta": {}, "annotation_approver": null}
{"id": 175, "text": "Skoler og daginstitutioner er lukkede. Tusindvis af offentligt ansatte skal arbejde hjemmefra. Forsamlinger på over 10 personer er forbudt. Coronapandemien har ramt det danske samfund som en stormvind, og på få dage er danskernes hverdag vendt fuldstændig på hovedet. Selvom det i øjeblikket kan virke som en situation uden fortilfælde, så gemmer historiebøgerne på eksempler, der viser, hvordan coronapandemien skriver sig ind i en lang række af epidemier, som gennem historien har påvirket det danske samfund og danskernes hverdag. Der er mange at vælge mellem. Vi har udvalgt fire epidemier, der på hver deres måde har sat deres aftryk på danmarkshistorien. I juni 1853 udbryder der en massiv koleraepidemi i København, der skal ende med at vare indtil oktober samme år. I løbet af de få måneder, epidemien varer, bliver mere end 7.000 københavnere smittet. 4.700 dør. Det er især de ældre, der dør. - En sjettedel af personer i aldersgruppen over 70 år dør af koleraepidemien. Det er massivt, fortæller professor i folkesundhed ved Roskilde Universitet, Lone Simonsen. Overalt i København skyder nødlazaretter op, hvor læger forsøger at bremse sygdommen og kurere de smittede. Men uden det store held. Kolera rammer hele verden hårdt i 1800-tallet. Fra 1817 til 1899 spreder hele syv kolerapandemier sig over hele verden. I Danmark har lægen Emil Hornemann forudset, at København vil være særligt udsat, hvis byen skulle blive ramt af kolera. Mange områder af byen har et mangelfuldt renovations- og kloaksystem, og københavnerne bor tæt op ad i hinanden i gamle bygninger. Det er opskriften på en epidemi. Men Emil Hornemann har en klar idé om, hvad der kan forhindre epidemien i at spredes: Folk fra de mest udsatte områder skal flyttes ud af byen. Han mener, at den friske luft vil mindske smitten. Inden længe skyder små teltlejre op udenfor de københavnske volde. Det virker – men ikke helt af den grund, som Emil Hornemann antager. Kolera skyldes en bakterie, der blandt andet trives i forurenet vand og under dårlige hygiejniske forhold. Få år efter koleraepidemien i København sløjfes de københavnske volde. Portene bliver åbnet, og byen begynder hurtigt at brede sig til det, der i dag er Nørrebro, Vesterbro og Østerbro. Man igangsætter nye boliginitiativer til københavnerne, så de kan bo under bedre sanitære forhold. Et eksempel på dét er Kartoffelrækkerne på Østerbro, der i dag er et af Københavns dyrere områder at købe bolig. Men koleraen bringer også lægevidenskaben ind i en ny tidsalder. - Koleraudbruddene i 1800-tallet ændrer lægernes syn på sygdomme, fortæller Lone Simonsen fra Roskilde Universitet. - Før havde man lidt mere den tilgang, at sygdomme var Guds straf over mennesket. Med de store kolerapandemier i 1800-tallet udvikler lægevidenskaben sig gennem forskellige videnskabelige forsøg, og lægerne begynder at forstå sygdomme på en ny måde. Derudover ændrer lægernes syn på sygdomme sig også fra at fokusere på enkelttilfælde til at se sygdomme i et større perspektiv. - Man kan sige, at når vi i dag taler om folkesundhed, og når vi taler om, hvordan en population kan blive ramt af en pandemi som for eksempel den aktuelle coronapandemi, så bliver det fundament lagt efter koleraepidemien i 1853, uddyber Lone Simonsen. I sommeren 1918 begynder danske læger at notere et unormalt højt antal influenzatilfælde. En læge i København registrerer for eksempel 842 smittede på en uge i begyndelsen af juli – og 3.862 ugen efter. Det er meget unormalt - ikke mindst for årstiden. Mange patienter bliver hårdt ramt, og helt unormalt for en influenza er det især de 20-40-årige, som ser ud til at være særligt udsatte. Inden længe begynder de smittede også at dø af sygdommen. Unge mennesker dør simpelthen af en influenza. Selv i 1918 er det ganske uhørt. Som sommeren går på hæld, går influenzaen også på tilbagetog, men i efteråret samme år vender sygdommen tilbage i en anden bølge. Denne gang rammer den endnu hårdere end i sommeren, og den rammer i hele landet. Sygdommen får navnet 'den spanske syge'. Ifølge Lone Simonsen er den spanske syge blevet ikonisk for, hvordan epidemier og pandemier bliver studeret. - Med den spanske syge har vi data fra mange steder i verden. Dermed er den spanske syge den første pandemi, hvor man har kunnet undersøge, hvordan forskellige tiltag i løbet af en epidemi påvirker smittespredningen, fortæller Lone Simonsen og fortsætter: - Med den spanske syge følger et helt nyt sygdomsparadigme, som også kommer til udtryk i det aktuelle forsøg på at inddæmme og afbøde den nuværende coronapandemi: At det handler om at slå til hurtigt og være effektiv i at forhindre smitten i at spredes for hurtigt. I Danmark bliver der midlertidig ikke slået til særlig hurtigt. Skoler begynder ganske vist at lukke, men det skyldes ikke myndighedernes anvisninger. Det skyldes simpelthen, at der ikke møder elever op til undervisningen. De ligger syge derhjemme. Mathias Mølbak Ingholt er ph.d. i folkesundhedshistorie ved Roskilde Universitet. Han har tidligere undersøgt, hvordan den spanske syge blev tacklet af de danske myndigheder. - Myndighederne rykker meget langsomt på epidemien. Det er først i midten af oktober 1918, at man lukker biografer, teatre og forlystelsessteder, fortæller han. - I begyndelsen af den anden bølge i efteråret 1918 mener stadslægen i København for eksempel stadig, at det er nok at ventilere mellem forestillingerne i biografen. 15.000 danskere dør i løbet af de to bølger. På verdensplan dør mellem 50 og 100 millioner mennesker i årene fra 1918 til 1920, hvor sygdommen går sin gang over hele verden. I sommeren 1952 bliver hovedstadsområdet ramt af en ny virusepidemi. Denne gang er det polio, der rammer. Et virus, som angriber de nervecentre i rygmarven, som styrer musklerne. Bliver lungemuskulaturen ramt, kan sygdommen være dødelig, fordi man ikke kan trække vejret. Epidemien starter i København, men den breder sig hurtigt til resten af landet, inden den ebber ud efter sommeren 1953. Polio, der også bliver kaldt børnelammelse, rammer over 7.000 danskere, og der er mange børn blandt de smittede. En 16-årig dreng, der bliver smittet, fortæller senere, hvordan det var at blive ramt af polio. - Lammelserne bredte sig i løbet af et døgn meget hurtigt til begge ben og arme, så jeg overhovedet ikke kunne røre mig. Uroen breder sig især blandt børnefamilierne. - I København dør 30 børn inden for den første måned, fortæller Morten Arnika Skydsgaard, der er medicinhistoriker og museumsinspektør ved Steno Museet. - Så byen kommer i alarmberedskab med ambulancer, der kører dag og nat. Smittevejene er ukendte, og man ved ikke, hvordan man effektivt skal behandle de syge. Epidemien er ude af kontrol, og frygten er diffus: Man mistænker alt fra myg, nedfaldne æbler og legekammerater til at være skyld i smitten. For at undgå at smitten breder sig, vælger man at isolere de syge børn. I København er det Blegdamshospitalet, som er det eneste hospital for smitsomme sygdomme, så det er her, børnene bliver isoleret. De indlagte børn må kun få besøg af deres forældre en halv time hver onsdag og søndag, fortæller Morten Arnika Skydsgaard fra Steno Museet. Søskende må slet ikke komme på besøg. De må vinke ind gennem vinduerne. - Det var hårdt for en to-årig dreng, som var vant til at være sammen med sin mor hver eneste dag. Der dør 348 personer under den store polioepidemi, og mange overlevende må leve med varige mén efter at have været ramt af sygdommen. I 1980’erne rammer en ny, mystisk sygdom Danmark. Ligesom ved tidligere epidemierne er der denne gang også en gruppe, der synes at være i særlig risiko for at blive smittet. Men hvor det tidligere ofte har været aldersbestemt, om man er særligt udsat under en epidemi, ser det anderledes ud med dette virus: Virus rammer særligt homoseksuelle mænd, sexarbejdere og stofmisbrugere. Især er gruppen af homoseksuelle mænd hårdt ramt. På forsiden af Politiken i december 1981 lyder overskriften \"Bøsser ramt af sjælden kræft\". Men lægerne ved ikke, om der egentlig er tale om kræft. Patienterne, som ofte er homoseksuelle mænd, har symptomer, som de ikke har set før. Ud over feber har de nogle mystiske pletter på huden, og de taber sig hurtigt. På kort tid svinder ellers sunde og raske mænd ind til ingenting, inden de dør en pinefuld død. I 1984 identificerer franske og amerikanske forskere hiv-virusset, som er det virus, der fører til sygdommen aids. Nu kan man teste for virus, men der findes stadig ingen kur. Man er heller ikke sikker på, hvordan det smitter. Frygten for hiv og aids spreder sig i befolkningen – og over hele verden. Kan man blive smittet ved at give hånd til en hiv-positiv? Ved at kramme? Imens oplever 80’ernes lgbt-miljø en tragedie af ufattelige dimensioner. Mange mister deres kærester og venner. De mister deres selvvalgte familie i en tid, hvor det at springe ud som homoseksuel er forbundet med store personlige omkostninger. Midt i den tragedie skal de leve med at blive stigmatiseret af det samfund, de er en del af. Hiv-positive oplever for eksempel at blive fyret, udelukkende fordi de er hiv-positive. Man finder ud af, at ubeskyttet sex er den store synder, og Sundhedsstyrelsen laver store oplysningskampagner til den brede befolkning om, hvordan man skal beskytte sig mod aids: Man skal have folk til at bruge kondom. For selvom sygdommen i høj grad rammer gruppen af homoseksuelle mænd, så kan alle blive smittet. En hel generation vokser op med de oplysningskampagner, der bliver sendt hos Danmarks Radio. Blandt frontpersonerne i folkeoplysningen er blandt andet den populære DR-vært Kim Schumacher. Han dør senere af aids. I 1996 bliver det muligt at behandle hiv og aids, men i dag er der stadig ikke fundet en kur.", "annotations": [{"label": 2, "user": 1}], "meta": {}, "annotation_approver": null}
{"id": 176, "text": "Mandag morgen stemte danske familier i hjemme i stuerne, da DR Pigekorets Phillip Faber ved klaveret slog tonerne an til 'I Østen Stiger Solen Op'. Den klassiske sang var ifølge chefdirigenten den perfekte start på de næste to ugers faste indslag på , som sender live hver morgen klokken ni. - Hvis man skal begynde et sted, så er det med den sang. Det er morgensangens ikon, der i vores barndom har lært os alle sammen, hvilket verdenshjørne Solen står op i. - Og så er det bare rart at glemme katastrofetankerne i ti minutter og tænke på noget andet, siger Phillip Faber med henvisning til situationen omkring coronavirus. Succesen med morgensangen har været så overvældende, at man allerede fra i dag, tirsdag, også kan være med til fælles morgensang på DR1 og P2. Mens de velkendte dur-toner har spredt glæde foran computerskærme, tablets og mobiltelefoner, så er baggrunden for initiativet naturligvis præget af mere dystre moltoner. En stor del af den danske befolkning er sendt hjem fra arbejde, uddannelse, skoler og daginstitutioner for at beskytte især ældre og svage borgere mod smitte. Det gælder også Phillip Faber og DR Pigekoret, der har aflyst de prøver, der normalt foregår i DR Byen. - Det er jeg ærgerlig over. Men så kan vi jo prøve at drage fordel af, at danskerne elsker at synge sammen og har et kæmpe katalog af sange, vi allesammen kender. Fællessangen er også noget, der begejstrer i Italien, som er det land udenfor Kina, der hårdest ramt af coronapandemien. Mens sygehusene kæmper for at hjælpe de behandlingskrævende smitteramte, har mange italienere delt videoer på sociale medier, hvor sangen lyder fra åbne vinduer og altaner. Se for eksempel tweetet herunder. Fænomenet har nu bredt sig til Danmark, hvor hjemsendte borgere i de seneste dage har sunget sammen - hver for sig. - Initiativet til en daglig morgensang er udsprunget af, at der også er en folkebevægelse i Danmark. Og vi har en drøm og formodning om, at det kommer til at vokse ret kraftigt, siger Phillip Faber. Efter premieren på DR Pigekorets Facebook-side her til morgen er det væltet ind med sangforslag - og flere efterlyser mere end en sang at starte dagen på. - Nu ser vi, hvad folk siger, og så vi lægger en god plan for i morgen, siger Phillip Faber.", "annotations": [{"label": 2, "user": 1}], "meta": {}, "annotation_approver": null}
{"id": 177, "text": "Eksperterne siger det. Regeringen siger det. Og dronningen siger det. Du skal blive hjemme. Så hvordan skal du så få tiden til at gå, når skoler, sportsaktiviteter og samtlige kulturinstitutioner er lukket ned og erstattet med endeløse timer derhjemme? Der er ikke andet for end at hoppe under dynen og se en god film, fortæller filmklipper og skribent på filmsitet Moovy.dk Johan Albrechtsen. - Film kan ikke blot tilbyde en flugtvej fra hverdagen, de kan også være terapeutiske. Når vi har svært ved at finde hoved og hale i frygten for coronavirus lige nu, så kan en film få os til at slappe af og tænke på noget andet. Og netop derfor har vi med hjælp fra Johan Albrechtsen og andre filmeksperter sammensat en guide af 12 gode film, du kan streame lige nu. - Vores dronning var enormt klar i mælet forleden, da hun holdt sin historiske tale, og derfor skal 'The King's Speech' naturligvis med på listen. Filmen handler om en anden regent, nemlig Kong George VI, der lige op til Anden Verdenskrig bliver tvunget til at overtage kongekronen. Men Kong George VI har stammet voldsomt gennem hele sit liv og skal nu bruge sin stemme til at mane befolkningen til ro. Hans taleterapeut hjælper ham med at genvinde både mælet og selvtilliden. - Filmen skal ses, fordi det er en fandens dejlig -film, og så understreger den fornemt, hvilket pres der hviler på dem, der skal udtale sig og agere i krisestunder. Store klapsalver til vores politikere, vores dronning og selvfølgelig også til Kong George VI! - Hvis du ikke allerede har set 'Grænse', så se at få det gjort i en ruf. Jeg lover dig; du har aldrig set noget lignende. Det er en vanvittig perlekæde af øjeblikke. Og selvom hovedpersonen Tina måske ser lidt grov ud, så er hun det fineste væsen - og dygtig til sit job hos grænsetolden. Hun kan nemlig lugte, når mennesker lyver. Det troede hun i hvert fald, lige indtil hun møder en mystisk fremmed. - Er det en romantisk komedie med gyserelementer eller en slags gyser smækfuld af romantisk fantasy? Jeg ved det ikke, og det er også lige meget. Bare se den. - Animationsfilm bliver stadig ofte opfattet som et rent børneanliggende, men den franske 'I Lost My Body' er et menneskeligt drama for voksne, som på én gang er rørende, overraskende, originalt og poetisk. - At kalde det en skæbnehistorie om en mand og hans hånd lyder umiddelbart pænt mærkeligt, men det er på én gang det, den er. Men alligevel også så meget mere. Fantastiske animationer og et smukt soundtrack. - 'Superbad' handler om tre kiksede nørder, der snart er færdige i high school og skal til den allersidste, store fest før college. - I mine øjne er det årtusindets bedste ungdomskomedie - særligt dialogen og de skæppeskønne karakterer er herlige, og så er filmen og de unge karakterer også totalt troværdige og ikke bare gakkede stereotyper. Man falder for dem. - 'Superbad' skal ses, fordi vi netop nu ikke må begive os ud og feste. Men det er faktisk okay, for når man ser filmen, så føler man vitterligt, at man er en del af filmens fest, og man er helt beruset af glæde bagefter. Og så er det uden at have tømmermænd efter. Så hey… Den er faktisk bedre end den ægte vare. - Sæt dig til rette med denne politiske komedie, hvor statsoverhoveder forsøger at holde sammen på Rusland efter Stalins død. Der er masser af sort humor og dygtige engelske og amerikanske skuespillere, der (heldigvis) ikke forsøger at efterligne en russisk accent. ' - Jeg er en sucker for rumfilm. Jeg skal se dem, både film og serier, nærmest uanset kvaliteten. De rigtige gode af dem kan jeg tænke på og tale om i årevis efter. Og sådan én er 'Interstellar'. - Menneskeheden er i knibe. Majs er den eneste madvare, der kan gro. Der er brug for en ny planet. En ny start, enten for os alle eller for de heldige. Cooper er pensioneret Nasa-pilot, og da hans datter Murphy finder nogle mystiske tegn i støvet på sit værelse, der viser sig at være koordinater, kastes han ud på et rumeventyr med hele menneskehedens overlevelse som indsats. Er du til tidsrejser og planetudforskning krydret med lidt god gammeldaws melodrama, er den her film perfekt. - Danske film er ikke længere bare samtaler hen over køkkenvasken, og det er 'Underverden' et bevis på. Den river køkkenvasken midt over og kaster den ud ad vinduet fra 10. sal. - Dar Salim spiller en pæn og poleret læge, der hives ned i Københavns kriminelle snask for at redde sin forsumpede bror. Undervejs knækker han både arme, ben og social arv. - Nogle gange sker det, at stjerner, sol og måne står på en måde, så alt bare klapper. Sådan er det med Drive. Nicolas Winding Refns hang til neon, vold og fåmælte mænd, Cliff Martinez' drømmende synth-pop, der både er let som en fjer og tungt i røven, og Carey Mulligan som den desperate mor. Og sidst, men selvsagt ikke mindst, så er Ryan Gosling iført hvid bomberjakke og kørehandsker. Lad os bare sige, at der er lidt til alle i den film. - Føler du dig lidt indeklemt her i din selvvalgte isolation? Så er det altid godt at spejle sig i nogle, der har det langt, langt værre, såsom en pige fanget i en brændende metrotunnel 30 meter under København. - 'Cutterhead' er en rejse ned i klaustrofobien med fremragende skuespilspræstationer, og filmen fortjener langt mere opmærksomhed, end den fik i biografen. - Og apropos isolation… '127 Hours' fortæller den sande historie om vovehalsen Aaron Ralston, der en forårsdag i 2003 faldt ned i en slugt og - som titlen antyder - tilbragte 127 timer i streg dernede med sin arm i klemme. - Den skal ses, for det er en enormt bevægende, inspirerende og relevant film om en mand, der tvinges i isolation, men som bruger enerummet og tiden til at se tilbage på fortiden og genvinde troen på fremtiden. - Jeg havde æren af at interviewe Ralston for nogle år siden, og han var allerhelvedes morsom og livsglad. Hvis man kan gennemleve sådan en oplevelse og stadig smile på den anden side, så kan vi fandme også godt klare os igennem nogle ugers isolation i vores varme stuer. - Yup. 'Independence Day'. Den grandiose og ofte fjollede -film fra 1996, som så mange af os er vokset op med. Kæmpe ufo'er invaderer jorden og smadrer storbyerne. - I har sikkert ikke set den længe og hey… Det er den helt perfekte film til marts 2020, fordi den viser os, hvad vi kan opnå som planet, når alle nationer i fællesskab står overfor en kamp mod en grum fjende udefra. Og enhver film med Will Smith i hopla kan genses når som helst, naturligvis. Både Smiths og filmens går rent ind. - Selvfølgelig skal man helst se alle film i biografen. Det sagde min søde mentor, salig Ole 'Bogart' Michelsen altid. Men nu er situationen jo, som den er. Og der er altså visse film, som også egner sig til sofaen, hvor man ikke har nysgerrige øjne i nakken. En sådan film er Steve McQueens 'Shame'. - Filmen er på én gang iskold og drivende sensuel. Michael Fassbender er i sit livs rolle, hvis du spørger mig, og han spiller den sexafhængige Brandon, der driver rundt i New Yorks gader, altid på jagt efter det næste fix. Men da hans flyvske søster pludselig dukker op, bliver alle Brandons tilbøjeligheder og begges utilstrækkelighed udstillet.", "annotations": [{"label": 1, "user": 1}], "meta": {}, "annotation_approver": null}
{"id": 178, "text": "- Fra i morgen klokken 10 vil det ikke længere være tilladt at samles mere end ti personer. Sådan lød budskabet fra Danmarks statsminister Mette Frederiksen i tirsdags. Det var en hård melding for landets biografer, der i forvejen havde døjet med et svigtende billetsalg, siden coronakrisen begyndte. Men nu tager filmdistributørerne alternative midler i brug for at få deres film ud til de brede masser. Således udkommer flere nye biograffilm på streaming for at indhente noget af den tabte omsætning. Elisabeth Moss-gyseren 'The Invisible Man' og Jane Austen-dramet 'Emma' var netop kommet i biograferne, da coronakrisen begyndte. De er fra i dag, sammen med 'Doolitle' fra januar, blevet gjort tilgængelige på Viaplay, hvor de koster 189 kroner at leje. Snart kommer også 'Sonic the Hedgehog', der havde premiere i februar, og thrilleren 'The Hunt', der skulle have haft premiere 8. april, på streaming i stedet. Et hidtil uset træk, hvis man spørger filmekspert Maria Månson. - Det er usædvanligt for de store filmproduktionsselskaber. Biografernes liv afhænger af, at folk køber billetter. Derfor er de ret stramme med at give køb på det vindue, der normalt er mellem en biografpremiere og frigivelsen til streaming, siger hun og fortsætter: - Den givne situation ændrer imidlertid på hele den her struktur. Fødekæden er brudt, og nu kæmper alle parter hver især for overlevelse. Men selvom det kan være en god idé for filmselskaberne at hente noget af den tabte fortjeneste ind gennem udgivelserne på streamingplatforme, mener Maria Månson, at 189 kroner for en lejefilm er en smule pebret. - Jeg synes, man hellere skulle have satset på noget a la en biografbillet - det vil sige omtrent 100 kroner. Men det er også klart, at der er en masse faktorer på spil, som kan fordyre billetprisen. Michael Berg er direktør i UIP (United International Pictures), der distribuerer og markedsfører film til biograferne for nogle af de store filmselskaber som Universal, Paramount og Sony. Han mener, at den nye, alternative forretningsstrategi kan tjene både publikum og filmselskaber. - Vi står i en ulykkelig situation, og vores primære kunder er jo biograferne. Så når vi ikke kan vise filmene på grund af de alvorlige omstændigheder, er vores opgave at minimere tabet, siger han og fortsætter: - Publikum sidder jo derhjemme, og vi har en mulighed for at servicere dem gennem nogle andre tjenester. Og det gør, at filmproducenterne kan tjene nogle af deres penge ind igen. Normalt skal der - ifølge reglerne - ellers gå fire måneder fra en film har haft premiere i biograferne, til den må udkomme på streamingtjenester som lejefilm. Og man skal da heller ikke glæde sig for tidligt. Det er nemlig ikke alle film, der vil udkomme på streaming, nu hvor biograferne holder lukket. For eksempel er premieredatoen for animationsfilmen 'Trolls: World Tour' udskudt til 1. oktober, selvom den ellers skulle have haft premiere den 26. marts. Det sker, fordi der er nogle film, der er mere afhængige af at tjene penge end andre, forklarer Michael Berg. - Man laver et regnestykke over, hvor mange penge man vil tabe eller tjene. Og 'Trolls: World Tour' har kostet mange penge at lave i forhold til en film som for eksempel 'The Hunt'. - Så i tilfældet 'Trolls' vil tabet være meget større, hvis vi valgte at udgive den på streaming i stedet for at gemme den til en udgivelse i biograferne senere på året, siger Michael Berg, der ikke kan kommentere på den føromtalte prissætning på 189 kroner. Han fortæller, at det er Viaplay, der sætter prisen. Viaplay har ikke ønsket at kommentere på prisen, men siger, at den er aftalt med produktionsselskabet NBCUniversal.", "annotations": [{"label": 1, "user": 1}], "meta": {}, "annotation_approver": null}
{"id": 179, "text": "Begge forældre arbejder hjemme og foretager konferencekald over Skype. Den yngste kværner Gurli Gris på iPad'en. Og husets teenager formår på imponerende vis at klare engelsk grammatik, Fornite, Snapchat og TikTok simultant. Sådan ser hverdagen formentligt ud mange steder i disse dage, hvor mange danskere arbejder hjemme, og den slags tærer det på båndbredden. Det fik tidligere på ugen EU-kommissær Thierry Breton til at bede streaminggiganter som YouTube og Netflix om at skrue ned for streamingkvaliteten - fra (U)HD til SD-kvalitet - for at undgå, at internettet kollapser for EU's cirka 450 mio. borgere. Og nu har Google, der står bag YouTube, og Netflix så lyttet. Begge streamingtjenester skruer nu ned for kvalititeten i foreløbigt 30 dage, skriver . - Vi har besluttet midlertidigt at skifte al trafikken i EU til standard opløsning, skriver Google. Det er dog stadig muligt manuelt at skifte til en højere kvalitet, men som standard vil det være slået fra, understreger Google Danmark over for DR. Sagen er, at videostreaming står for en betragtelig del af al internettrafikken. En rapport fra det amerikanske teleudstyrsfirma Sandvine har estimeret, at 60 procent af amerikanernes dataforbrug kommer netop derfra, så manøvren fra Google og Netflix vil formentligt kunne mærkes på dataforbruget. - Det belaster internetudbyderne når alle streamer, bruger videochat, spiller og i det hele taget socialiserer meget på nettet. Især videostreaming i HD og 4K kræver meget båndbredde, siger DR's tech-korrespondent, Henrik Moltke. Men spørgsmålet er, om der overhovedet et problem med internetkapaciteten i Danmark. Bør vi vise solidaritet og skrue ned for streamingen? Ikke umiddelbart, siger Jacob Willer, der er talsmand for teleindustrien: -Vi har en rigtig, solid digital infrastruktur. Teleselskaberne kan se, at den trafikbelastning, som man normaltvis har set i aftentimerne og peakhour, begynder at komme i løbet af dagtimerne. Men man vurderer, at der er kapacitet nok til at håndtere de voksende trafikmængder, siger han. Han understreger, at teleselskaberne overvåger trafikken og løbende opgraderer telenettet. Formaningen fra EU-kommissionen er derfor rettet mod de EU-lande, der har en mindre udviklet infrastruktur end den danske: - Det er ikke relevant for os. Den digitale infrastuktur varierer meget udover Europa, og på den måde kan jeg da godt forestille mig, at der er problemer nogle steder. Men vi har ingen grund til at tro, at kapaciteten på nettene er et problem, siger Jakob Willer. Hvis man skulle komme i den situation, at båndbredden blev presset for meget, er der mulighed for at prioritere nettet. Det sker faktisk allerede nu. - Allerede i dag prioriterer vi tale over data, så det sikres, at når du og jeg taler sammen, er det vigtigst. Og når folk ringer til 112, prioriterer man også det højest, siger Jakob Willer over en telefonforbindelse. Hvis belastningen på det danske internet skulle blive for høj, vil man altså kunne prioritere yderligere, så for eksempel streaming får mindre plads. - Det er vigtigere, at EUs topledere og små erhvervsdrivende kan holde videomøder, end at alle kan se Bojack Horseman eller Stranger things i HD. Vi er vant til, at der er ubegrænset båndbredde, og det afprøves nu, siger Henrik Moltke. Det er dog absolut ikke nødvendigt at prioritere, som presset på nettet ser ud nu, understreger Jakob Willer. Dermed er der altså ingen grund til at hamstre hverken nye routere, højhastighedsforbindelser eller netværkskabler. Der er internet nok til os alle.", "annotations": [{"label": 2, "user": 1}], "meta": {}, "annotation_approver": null}
{"id": 180, "text": "Allerede inden sin udgivelse var det danske spil 'What the Golf' en . Da det så ramte diverse spilplatforme, var det til gigantiske roser fra internationale medier som , , og . Og nu når succesen nye højder for det danske spilfirma Triband. Deres spil har nemlig lige slået sværvægteren 'Call of Duty: Mobile' og vundet prisen for 'Bedste mobilspil' ved den anerkendte prisuddeling Game Developers' Choice Awards. Rune Drewsen er medstifter af og marketingdirektør i Triband, og han er selvsagt en glad mand oven på prisuddelingen. - Jeg er ikke mindst stolt på vegne af hele holdet bag. Det er en vigtig pris for os, fordi det er en pris, der bliver delt ud af branchen. Altså alle de andre, der også laver spil. Så vi føler, vi har lavet noget ekstra særligt, lyder det fra Rune Drewsen. Spillet bliver af Drewsen beskrevet som et golfspil \"til mennesker, der hader golf, lavet af mennesker, der ikke aner noget om golf\". Rune Drewsen tror, at 'What the Golf's succes kommer i kølvandet på den nytænkende måde, han og de andre i Triband har udviklet spillet. - Mobilmarkedet har i mange år været det samme. Det er de samme spil, der udkommer - lavet over den samme -model - hvor man måske spiller gratis i starten, men senere skal betale penge for at låse op for forskellige ting i spillet, siger han og fortsætter: - Det giver vores spil en langemand til. Der er ingen ekstrakøb i spillet. Der et kærlighedsbrev til andre computerspil. Lidt som en Pixar-film: Der er et børneniveau, hvor det bare er sjovt og intuitivt. Og så er der et voksenniveau, hvor der kommer et ekstra lag af dybde, hvis man fanger alle referencerne. Game Developers' Choice Awards blev på grund af den verdensomspændende coronakrise aflyst som fysisk begivenhed og i stedet live streamet på nettet. Og det var måske ikke lige sådan, Rune Drewsen og de andre hos Triband havde drømt om at blive hædret af den samlede spilbranche. - Jeg havde aldrig forestillet mig at modtage en pris på den måde. Jeg havde set for mig, at jeg skulle have pænt tøj på og efterfølgende gå rundt blandt folk med en stor pris og til sidst glemme den på en snusket bar. - Det var meget uvirkeligt. Jeg sad derhjemme klokken tre om natten og havde jo lyst til at råbe og skrige, men resten af huset lå og sov. Så vi måtte fejre det med lidt bobler til morgenmaden. Men 'What the Golf' var ikke det eneste danske spil, der tog priser hjem. Independent Game Festival Awards retter sig mod de mere indie-prægede spil og blev streamet på samme tid som Game Developers' Choice Awards. Og her var der flere danske nomineringer. Adventure- og haveplantespillet 'Mutazione' fra Die Gute Fabrik havde hele fire nomineringer, og snuppede da også prisen for 'Bedste lyd'. Derudover var både spillene 'Forgotten' og 'Bore Dome' nominerede i kategorien for 'Bedste spil lavet af studerende', hvor 'Bore Dome' løb med prisen. - Det er ligesom at spille én lang interaktiv musikvideo – og lyden er utrolig god. Man er nødt til at prøve det for at forstå det. Det føles meget tilfredsstillende, og man kommer helt i harmoni, når man spiller det. - Det hele foregår på motorcykler og i luften og meget æstetisk lækkert. Og samtidig et det stilmæssigt et helt unikt actionspil. - Hvis man synes, man har spillet tilpas meget 'CandyCrush', så er 'Grindstone' et godt tre-på-stribe-alternativ. Det er utroligt godt lavet. - Til forskel fra 'CandyCrush', er man i 'Grindstone' en kriger i en , hvor man skal slå monstre i hjel. - 'CandyCrush' er kvalmende efter noget tid med den åndssvage musik, og man kan godt føle sig lidt holdt i hånden. 'Grindstone' her er mere og råt - men samtidig i et tegneserie-agtigt univers. - Hvad ville der ske, hvis man kodede en kunstig intelligens til at lave et spil? - Det får man svaret på i 'AI Dungeon', som er et tekst-spil, hvor man indtaster nogle oplysninger, og så laver AI'en (den kunstige intelligens) et interaktivt eventyr ud af det, som du har indtastet. Er du mere til regulære computerspil, giver Rune Drewsen også sit bud på to titler, du bør kigge nærmere efter. - 'Papers Please' er en klassiker. Man sidder og passer en grænsepost og skal tage stilling til, om folk må komme ind eller ej. - Det lyder måske kedeligt, men det er faktisk ret interessant. Det har vakt mange følelser i mig, og hver dag bliver indrejsereglerne ændret, og man skal kigge efter folks stempler. - Man kan godt lukke folk ind, uanset om de har de rigtige stempler, men man skal passe på, for ens job er på spil, og man risikerer at blive fyret med den konsekvens, at ens familie dør af sult. - 'Slay the Spire' er et computerspil, som næsten føles som et kortspil. Missionen er, at man kommer ned i en for at kæmpe mod monstre. Og efter hver kamp får man et nyt kort til sit - Det er for folk, der er fans af 'Magic Cards' og 'Dungeons & Dragons'. Man føler, man bliver klogere og bedre for hver gang, for spillet er brutalt. Når man dør, starter man nemlig helt forfra.", "annotations": [{"label": 2, "user": 1}], "meta": {}, "annotation_approver": null}
{"id": 181, "text": "- Der var et par, der gik forbi, og nogen hilste gennem vinduet. Men ellers kan jeg ikke se folk. Men jeg ved, at folk synger rundt omkring! Sådan fortæller Line Hassall Thomsen, efter hun fredag morgen klokken 9.05 stod på sin altan og sammen med sin ti-årige søn Viktor sang ud i den aarhusianske morgen. Helt alene var Line og Viktor dog ikke. Sangene blev nemlig samtidig spillet i programmet 'Morgensang med Phillip Faber' på radiokanalen P2 og på DR1, hvor den daglige morgensang de seneste dage har samlet langt over 100.000 danskere til sang på slaget 9.05. Fredag var programmet udvidet fra to til fire sange på grund af projektet 'Danmark synger'. For bare en uge siden eksisterede det projekt ikke. Men efter at Danmark lukkede ned sidste uge på grund af coronakrisen, fik udviklingschef Heidi Kudahl fra Sangens Hus det op at stå på få dage. På ingen tid skaffede hun opbakning fra 38 danske organisationer: Fra spejderne, højskolerne og Lungeforeningen til DR og Det Kongelige Teater: - Jeg skrev en ganske kort mail til nogle af dem, jeg kender godt i forvejen. Det var lørdag morgen, og så var jeg ude i haven for at rive blade sammen. Så sagde det bare: \"ding-ding-ding\" i min lomme med folk, der svarede tilbage, fortæller Heidi Kudahl. Hun arbejder til daglig med alle former for sang - og er derfor heller ikke i tvivl om, hvor vigtigt fællessang kan være i den svære tid. - Vi trænger alle sammen til et virtuelt gruppekram lige nu, siger hun. Herunder kan du se eller gense de fire sange fra fredagens morgensang med Phillip Faber, der til daglig er chefdirigent for DR PigeKoret. Du skal ikke være bange for at åbne næbbet og synge med – det er der mindst 100.000 danskere, der allerede har gjort. Sangen er en dansk nyklassiker, der blev skrevet i 1997 til indvielsen af Storebæltsbroen. Da broen blev åbnet året efter, sang Povl Dissing stroferne om \"Et land med sol, et land med dis, med kyst af sten og sand\" og om \"De slanke, lyse broer\", der binder landet sammen. - I virkeligheden handler den jo ikke så meget om en bro, som den handler om, at vi skal bygge bro mellem hinanden. Og det gør man også gennem sang. Det lærte jeg selv, da jeg gik på højskole. Sådan siger den tidligere højskoleelev Flora Juul Jørgensen, der fredag morgen motiverede sangen i en kort video, inden der blev sunget i 'Morgensang med Philip Faber'. Hvis du har været på efterskole eller højskole, kender du måske sangen fra Højskolesangbogen, hvor den står som nummer 206. Teksten er skrevet af Jens Sejer Andersen, der ifølge kalder den for en omvendt jantelov: \"Du skal ikke tro, at du kan slippe for at være noget\". Det genkender Niels Frederik Lindstrøm Schaldemose, der motiverede sangen i radio- og tv-udsendelsen. - Vi sætter spor i forhold til, hvor vi er, og vi præger hinanden. For eksempel på et efterskoleår, der præger vi hinanden på en god måde, vi kan tage med videre, siger Niels Frederik Lindstrøm Schaldemose, der selv går på efterskole i Ollerup. Nanna Lüders skrev og indspillede 'Buster' som titelsang til , der også blev til en biograffilm. Men sangen om den uheldige helt fra Håbets Allé i Brønshøj har med tiden fået sit helt eget liv. Og den går også rent ind hos børn i dag - i hvert fald havde 3. klasseseleven Victoria Alexandra Rygh Jessen ikke svært ved at motivere sangen: - Jeg synes, 'Buster' er en rigtig god sang, fordi han kan trylle - og han hjælper andre. Tekstforfatteren Harald Bergsted fvar medlem af det danske nazistparti og faldt i unåde efter Anden Verdenskrig. Men alligevel bliver 'Jeg ved en lærkerede' ved med at være en sang, rigtig mange danskere kan synge udenad. Melodien er simpel og smuk - og teksten fortæller om et barndomsland, hvor hemmeligheder holdes tæt og uskylden holdes ude. Eller som Nina fra børnehaven Sangglad siger det i sin motivation på tv og radio: - Den handler om en pige, der finder en lærkerede. Hun gider ikke at fortælle det til nogen, fordi nogen vil skyde den. Og så vil de sige det, og så vil ræven høre det og spise dem!", "annotations": [{"label": 2, "user": 1}], "meta": {}, "annotation_approver": null}
{"id": 182, "text": "Tiderne kalder på indendørsaktiviteter, og hvad er mere passende end at dykke ned i alle de fantastiske serier, der bare ligger og venter på streamingtjenesterne? Bevares, man behøver ikke at sumpe helt ned i sofaen hver aften, og det er vigtigt at holde sig fysisk aktiv, men tænk engang, hvor heldige vi er at leve i en tid, hvor alverdens film og serier blot er ét tryk på fjernbetjeningen væk. Selv bliver jeg bombarderet på de sociale medier af folk, der desperate leder efter et overblik, der kan hjælpe dem med at finde ud af, hvad de skal se i disse karantænetider. For selvom streamingtjenester som Netflix og HBO er tæt på bundløse, kan følelsen af at have set det hele eller ikke at kunne skelne skidt fra kanel ofte være til stede. Derfor kommer her en streaming-guide til fem af de mest interessante, spritnye og aldeles forskellige serieoplevelser, du med fordel kan kaste dig over det næste stykke tid. Alex Garland, manden bag denne fascinerende thriller-serier, er langsomt ved at blive en af vor tids vigtigste stemmer inden for science fiction. Og det på trods af at han startede karrieren som succesfuld forfatter med bogen 'The Beach', der toppede hitlister verden over i slutningen af 1990’erne. Efterfølgende skrev han nogle af Danny Boyles bedre film, '28 Days Later' og 'Sunshine', for selv at springe ud som filminstruktør med filmene 'Ex Machina' og 'Annihilation' – som bare ses, hvis man er science fiction-nørd. Det er et vanvittigt imponerende CV, som den kun 49-årige Alex Garland på kort tid har banket op, så jeg har høje forventninger, når tidens sci-fi-konge beslutter sig for at skrive og instruere en otte-afsnit lang serie. Og Devs skuffer ikke! Serien handler om softwareudvikleren Lily Chan, der arbejder for det store tech-firma Amaya, hvori hendes kæreste, den lige så nørdede udvikler Sergei, også arbejder. Sergei er endda blevet forfremmet til den mystiske udviklingsafdeling Devs, hvor cutting edge-teknologi bliver født. Ingen ved, hvad der bliver lavet i Devs, og da Sergei efter den første dag på jobbet ikke vender hjem, beslutter Lily sig for at finde ud af, hvad der er sket med ham. Devs er ikke blot medrivende på et historiemæssigt niveau, det er vitterligt den mest æstetiske serieoplevelse, jeg har haft i lang, lang tid. Det underliggende og faretruende synth-score og de smukke, men skræmmende billeder i og omkring teknologiens højborg, får det til at løbe koldt ned ad ryggen. Desuden ser vi en ny superstjerne i Sonoya Mizuno, der er intet mindre end fortryllende god i hovedrollen som Lily. Kan du huske de glade 80'ere og 90'ere, hvor gyser-antologier såsom 'Tales From The Crypt' og 'Are You Afraid of the Dark' tog skabelonen fra 'The Twilight Zone' og skruede op for både body horror og kitch-stemning? Well, i 2020 er Norge simpelthen kommet med på den vogn med gyser-serien 'Bloodride', hvori seks små, separate fortællinger skildrer forskellige gyserscenarier. Okkulte ofringer i de norske skove, uhyggelige blaffere og levende døde er bare lidt af det, der venter, og hvis man er til B-films-horror, der ikke tager sig selv alt for seriøst, er det faktisk virkelig underholdende at se, hvordan Norge gebærder sig inden for denne her skøre genre. Skuespillet føles til tider bevidst dårligt, og serien er nok mest til det yngre publikum, der hungrer efter en uhyggelig historie over lejrbålet. Men hvis det er det, man er til, så er Bloodride virkelig et sjovt serie-eksperiment! Lille tip: Husk at skifte til norsk audio, hvis I oplever, at indstillingerne står på ’amerikansk’. En af de mest spændende krimiserier fra 2017 'Manhunt: Unabomber' har endelig fået en anden sæson. Sidst handlede det om den amerikanske terrorist 'The Unabomber', og denne gang handler det om jagten på terroristen bag bombeangrebet ved de Olympiske Leje i 1996 i Atlanta, Georgia i USA. Hvis man er til klassiske krimiserier, der virkelig dykker ned i processen i jagten på kriminelle bad guys og samtidig ikke er bange for et par kække replikker fra de alvidende mandlige efterforskere, er 'Manhunt: Deadly Games' ikke til at komme udenom. Historien bag terrorangrebet er nemlig en mystisk en af slagsen. Den heltemodige sikkerhedsvagt Richard Jewell (som også Clint Eastwoods seneste film 'Richard Jewel' handler om), der reddede flere hundreder mennesker fra at blive sprunget i luften, blev i lang tid anklaget for selv at være gerningsmanden. Serien dykker både ned i hans personlige historie, det politiske spil, der lå bag, og selvfølgelig politiets jagt på gerningsmanden. Nørdet, hvid og uden selvtillid. Ikke ligefrem opskriften på en succesfuld rapper, men det afholder ikke Dave aka Lil' Dicky fra at ville til tops i musikbranchen. Dave Burd er en virkelig YouTube-rapper, som slog igennem med det virale hit 'Save Dat Money' og senere adskillige megahits, der har gjort ham så populær, at manden bag en af alle tiders bedste ungdomskomedier 'Superbad' har valgt at give ham hans egen serie. Det lyder umiddelbart som en ide lige så holdbar som en prut i blæsevejr, men Jeff Schaffer og Dave Burd har fået en ikke bare morsom, men også til tider rørende serie blottet for ironi ud af det. Hvor David Brent i 'The Office' eller 'Larry i Curb Your Enthusiasm' var sjov, fordi de på mange måder var nogle narcissistiske røvhuller, er Dave både godhjertet og velmenende. Han er gabende almindelig og ikke særlig cool – han kan bare tilfældigvis rappe som de færreste. Serien byder på sjove gæsteoptrædener fra det amerikanske hiphopmiljø og skarpe punchlines, og det gør 'Dave' til en af de sjoveste komedieserier lige nu. Denne dokumentarserie dykker ned i den benhårde og håbløst undervurderede disciplin: cheerleading. I USA er den æstetiske smukke og ekstremt fysisk udfordrende danseform fyldt med mænd og kvinder, der er ligeså benhårde, som de atleter de ofte blot er hyret til at heppe på. Knæ-, ryg- og hofteskader er hverdag for de her unge amerikanere, som på trods af et noget nært perfekt ydre kommer fra alskens sociale lag og med et lige så stort ønske om den amerikanske drøm som fodbold- eller basketballspillerene. I 2020 er vi langt fra de tidlige dage, hvor cheerleading blot var en blød form for dans med pompomer, og vi får i stedet indblik i den ene drabelige, gymnastiske udfoldelse efter den anden, som kun atleter på et vanvittigt højt niveau kan udføre. Mange af de bedste dokumentarfilm og serier er ofte om dem, der står i skyggen af de kendte, succesfulde og allerede berømte. Historierne om usandsynlige helte og folk, der dyrker nichebeskæftigelser, har alle dage været blandt mine favoritdokumentarer, og 'Cheer' fortæller perfekt, hvordan de her verdensklasseatleter må stå i skyggen af de anerkendte sportsgrene - og endda blive set ned på trods enormt mod og formåen. Samtidig er det en fantastisk skildring af lokalsamfundet i den lille flække Corsicana, hvori Navarro College ligger og udklækker nogle af landet bedste cheerleaders.", "annotations": [{"label": 1, "user": 1}], "meta": {}, "annotation_approver": null}
{"id": 183, "text": "20 millioner gamere. Så mange sidder lige nu klar til at kaste sig ud i spilverdenens fornøjelser og fællesskaber, . Og gaming-verdenen byder på et væld af oplevelser i denne tid. Både online med spillere fra hele verden - og sammen med dem, du deler husstand med. Derfor har vi samlet fem spil, som du kan kaste dig over i den kommende tid. Alt fra et spritnyt -spil til en dansk succeshistorie. Det nyeste spil på listen er 'Call of Duty: Warzone', som udkom i sidste uge. Spillet er et spinoff på den seneste udgivelse i den legendariske spilserie. 'Call of Duty: Warzone' er bygget op omkring -genren, som i de sidste par år er blevet ultrapopulært takket være spil som 'PlayerUnknown's Battlegrounds', 'Fortnite' og 'Apex Legends'. Man kunne godt fristes til at tro, at 'Call of Duty: Warzone' blot er endnu et spil i den endeløse battle royale-række. Men spillet er meget mere end det. 'Call of Duty'-serien har i mange år været en af de absolutte sværvægtere inden for online-gaming, og alt tyder på, at de har taget alle de erfaringer med ind i skabelsen af 'Warzone'. I spillet lander 150 soldater på samme ø. Og i bedste battle royale-stil starter en brutal og nådesløs kamp om grej og våben, indtil man forhåbentligt står tilbage som den sidste overlevende. Og én ting er sikker: Du kommer ikke til at mangle med- eller modspillere de næste uger. I den helt anden ende af skalaen finder vi 'Overcooked 2'. Spillet spilles bedst i samarbejde med flere spillere foran samme skærm. Du og dine medspillere indtager rollen som kokke i et yderst hektisk køkken. Og gennem samarbejde og kommunikation er det jeres opgave at imødekomme strømmen af bestillinger, som både bliver hurtigere og mere komplekse, efterhånden som spillet udvikler sig. Restaurantkøkkenerne har også forskellig form - og byder også på en lang række udfordringer, der gør det svært at opretholde flowet af retter. Køkkenerne vil eksempelvis pludselig skifte form eller have magiske portaler, der både kan være en hjælp og en hæmsko undervejs. 'Overcooked 2' er en øvelse i samarbejde, taktik og planlægning. Og med det charmerende og farverige univers er det kærkomment afbræk i nogle ualmindelige hverdage. Det danske spil 'Deep Rock Galactic' nyder stor succes i øjeblikket. Spillet har - og har sågar ligget . Det er ikke uden grund. Spillet hyldes og roses for deres originale koncept, hvor op til fire spillere kan arbejde sammen om at løse spillets missioner. Du indtager rollen som minearbejder i det ydre rum og skal sammen med to-tre andre indsamle mineraler og undgå at blive slået ihjel af aliens. Og netop fokus på samarbejdet gør spillet til en oplagt, social aktivitet i disse uger, hvor det almindelige samvær er udfordret. Samtidig udvikler 'Deep Rock Galactic' sig hele tiden. Spillet er nemlig ikke færdigt, men bliver udbygget i samarbejde med brugerne, har Søren Lundgaard, der er CEO i firmaet bag 'Deep Rock Galactic', . Og den strategi ser ud til at lykkes. Spillet har over 25.000 positive brugeranmeldelser på Steam. Og mon ikke Søren Lundgaard og resten af holdet bag 'Deep Rock Galactic' får lidt flere brugere de kommende uger? Ligesom serienørder vil sige, at du bare have set 'The Wire' og 'Seinfeld', så er der også nogle must play-titler derude i gaming-verdenen. 'The Last of Us' er en af de titler. Og måske er det nu, der skal sættes flueben ud for et af dem, når tiden er til det? Spillet foregår i en postapokalyptisk verden, hvor en virus har forandret samfundet, som vi kender det. Det skal man vide, inden man giver sig i kast med spillet. Det kan virke uhyggeligt tæt på vores virkelighed lige nu, men spillets virtuelle historiefortælling distancerer sig alligevel så meget fra det, der foregår i verden lige nu. Kan man rumme sådan et plot i disse tider, ligger der en af de allerstørste spiloplevelser og venter. Spillet har vundet hundredvis af -priser. Og som om det ikke var nok, så er der endnu to gode grunde til at komme i gang, hvis du endnu ikke har spillet det. 'The Last of Us 2' er nemlig på vej til PlayStation 4 - og lander til maj. Samtidig , baseret på spillets univers. Og det er lidt ligesom film, der er baseret på bøger. Man skal helst have læst bogen og gennemført spillet først, ik'? Det virker måske som én af de nemmeste anbefalinger at hive op af hatten. 'Counter-Strike'. Hvem kender ikke det? Men er du én af dem, som lagde spillet på hylden efter de gode, gamle LAN-parties for 10-15 år siden, så er det måske på tide, at komme i gang med at spille med vennerne igen? Spillet har ændret sig en del siden da, men grundprincippet er det samme. Og hvorfor ændre på formlen, når spillet stadig er ét af verdens mest populære online-skydespil. Ikoniske baner som og venter stadig på jer derude. Og mon ikke man kan få genskabt de gamle hold og klaner i disse dage? Der er i hvert fald mange, der måske ikke gamer en masse til hverdag, der har tid til at støve musen og tastaturet af i de kommende uger.", "annotations": [{"label": 1, "user": 1}], "meta": {}, "annotation_approver": null}
{"id": 184, "text": "Hvis du har en hang til danske serier, så har du stensikkert set eller hørt om flere af dem her: -serien 'Anton 90', Tinder-serien 'Yes No Maybe', drukserien 'Fastland', parforholdsserien 'Perfekte steder', venskabsserien '29' og land/by-serien 'Doggystyle'. Eller hvad med queer-serien 'Ondt i røven', kræftserien 'Kemohjerne', sexserien 'Sex', antologiserien 'Vakuum', overgrebsserien 'Natten til lørdag', akavethedsstudiet 'Pleaser', technoserien 'Noia'. Eller nu: Romeo og Julie-serien 'Enten/eller', der handler om en socialistisk og en liberal københavner, der forelsker sig. (Og jeg har sikkert glemt et par stykker). Det allervildeste er ikke engang, at der nu er nok danske ungdomsserier til, at man kan glemme nogen. Hvilket ellers er vildt nok i sig selv. Det allervildeste er, at de serier, jeg har glemt, garanteret er gode. For det er de faktisk allesammen. Og vidunderligt nok på vildt forskellige måder. Til fælles har de, at de unges følelsesliv bliver portrætteret indefra og ud og bliver taget ekstremt alvorligt. Og som oftest er det meget unge folk, der står bag serierne. Hvad enten der bliver malet med den helt store filmpensel, som i 'Perfekte steder' og 'Enten/eller', eller i mere afdæmpede, naturalistiske versioner i 'Sex' og 'Kemohjerne', så er der ingen tvivl om, at man ikke griner af de unge længere. Og hvis vi overhovedet griner, så griner vi dem. Det nyeste skud på den pludseligt meget tykke stamme af vellykkede danske ungdomsserier er 'Enten/eller' på Yousees streamingkanal Xee. Her mødes to ungdomspolitikere en fortumlet, forelsket nat i byen uden at vide noget om hinanden. Men da socialistiske Maja dagen efter ser William hive hendes partis valgplakater ned med sine liberale venner i diverse blazere, er scenen sat for en meget ufarlig version af Romeo og Julie. Men i de nye ungdomsserier behøver indsatsen heller ikke at være høj, for at vi kan tage personerne alvorligt. Når William sender ligegyldige sms'er til Maja, så bliver vi, modsat hendes venner, ikke irriterede over, at hun aldrig kigger op fra telefonen. For sms'erne bliver skrevet så stort på skærmen, at de ikke bare distraherer Maja, men også mig, der ser serien. Ligesom under de svimlende kamerature under forelskelsen i første sæson af 'Perfekte steder' får man følelsen af, at her skyr man ingen midler for at få seeren helt ind i figurernes forelskelse. \"Lev dig ind!\", kommanderer de. Det er ikke for sjov. For fem-seks år siden fandtes der kun én dansk ungdomsserie, jeg kan komme i tanke om. 'Sjit Happens', der kørte fra 2012 til 2017. En velsmurt ensemblekomedie på TV 2 Zulu om en flok forskellige venner, der bor i samme lejlighed. Vildt charmerende, ofte virkelig gammeldags og fuld af sjove vittigheder, men følelsesmæssigt var den en verden væk fra den bølge af ungdomsserier, vi ser i dag. Ingen følelser blev taget rigtigt alvorligt - bortset fra enkelte øjeblikke i romancen mellem Stephania Potalivo og Ruben Søltofts figurer hen mod slutningen af serien. I ægte sitcom-stil er der i 'Sjit Happens' i hvert fald ikke noget problem, der er så stort, at det ikke kan løses på 25 minutter. Så hvad er det, der har fået serieskaberne til at skrive så meget mere virkelighedsnært og psykologisk? Og hvad er det, der har fået både de store, brede tv-kanaler og de nye streaming-tjenester til at satse på ungdomsserier? Det korte svar er 'Skam'. Den norske ungdomsserie, der spredte sig som en steppebrand blandt granvoksne mennesker i Danmark. Serien fik norsk premiere i 2015 og eksploderede i Danmark i 2016. Den markerede et intenst skifte i vores måde at (an)se ungdomsserier på. Pludselig kunne man tage dem kunstnerisk alvorligt. Men det lidt længere svar på hvorfor ungdomsserierne har fået så stærk en stemme, involverer en masse tendenser, der lapper ind over hinanden. Og de første, nye ungdomsserier med små budgetter må da også have været på skrivebordet flere år, før 'Skam' for alvor fik fat. Det vilde (og sjove!) eksperiment 'Anton 90' (kan man lave en serie, hvor man aldrig ser hovedpersonen?) og Tinder-serien 'Yes No Maybe' startede i henholdsvis 2015 og 2016, hvor det kun var de allerførste sofakartofler, der lige havde opdaget 'Skam' på NRK. Så der er selvfølgelig flere påvirkninger i spil: Seriemediets opblomstring i det hele taget, eksplosionen af nye streamingtjenester og så amerikanske ungdomsseriers kunstneriske drejning med Lena Dunhams 'Girls' fra 2012 som det mest uomgængelige eksempel. Den vidunderlige opblomstring af danske ungdomshistorier i serieformat føles befriende forskellig, men det centrale budskab er klart nok: Ung eksistentiel ængstelighed er for alle, følelser skal tages alvorligt, og man skal død og pine snakke om dem. Ellers går det galt.", "annotations": [{"label": 2, "user": 1}], "meta": {}, "annotation_approver": null}
{"id": 185, "text": "Wow, det er en vild tid at være i live for en film- og serienørd som mig selv. Hver dag med Covid-19 føles mere og mere som et nærmest velkendt, fiktivt scenarie, hvor den kollektive paranoia vokser stødt, samtidig med at alvoren bliver mere og mere håndgribelig. På en måde ligner verden sig selv. På en måde synes den forandret. De dramatiske pressemøder og avisoverskrifter er som taget ud af en science fiction-film. Helt præcis filmen 'Contagion' fra 2011, der mere end nogen anden film afspejler vores nye virkelighed. Hvordan skal man reagere på det hele, og hvad skal man se derhjemme i sofaen i disse karantænetider? Selv hælder jeg mest til at sætte en 'dum' komedieserie på og for en kort stund glemme den alvorlige situation, vi befinder os i. Sådan må alle da have det – altså behovet for den lette underholdning – havde jeg tænkt. Men så læste jeg, at filmen 'Contagion' fra 2011 af mesterinstruktøren Steven Soderbergh globalt set er blandt de mest streamede film for tiden. Filmen, der handler om en smitsom sygdom kaldet Mev-1, der dræber mere end 26 millioner mennesker verden over, er faktisk den næstmest sete film fra Warner Bros.' filmkatalog kun overgået af Harry Potter. Jeg så første gang 'Contagion', da den udkom for cirka ni år siden. Endda på et fly, tror jeg. Den var bestemt god, men den gjorde ikke det helt store følelsesmæssige indtryk. Jeg husker Contagion som værende en anelse for stiv og procesorienteret til egentlig at være rigtig underholdende – og rigtig skræmmende. Ved et gensyn er det ikke længere tilfældet. 'Contagion', der starter med en hostende, svedende og feberramt Gwyneth Palthrow, der sidder i lufthavnen på vej hjem fra Hong Kong, er nok det mest realistiske eksempel på en fiktiv spillefilm om en voksende smitteepidemi, der nogensinde er lavet. Vi følger en række personer rundt omkring i verden - fra de første smittede til statens oprydningsarbejde – og den proces, der bliver sat i gang, når en epidemi er på nippet til at blive en pandemi. Kate Winslet prøver i bedste Søren Brostrøm-stil at oplyse myndighederne om smittefaren og det potentielle skrækscenarie, hvis man ikke rykker hurtigt, men andre har mere kommercielle og populistiske bekymringer. Matt Damon som den uheldige familiefar Mitch Emhoff, der både mister sin stedsøn og kone, kæmper forgæves på at få svar på, hvorfor størstedelen af hans familie med et snuptag er blevet taget fra ham. Og så er der bloggeren Alan Krumwiede eminent spillet af en flabet Jude Law med skæve tandproteser. Han spreder både sandhed og galde i sine rablende updates, der på den ene side kan synes berettigede, fordi der under en epidemi opstår mistro til regeringen, og på den anden side aner man en egoistisk opportunist, der i bedste Alex Jones-stil endelig kan tjene penge på alle sine konspirationsteorier. Det er en drøj omgang at komme i gennem 'Contagion'. Hvad man tror, er bærende hovedroller, dør inden for filmen første 10 minutter, og hverken børn eller kvinder får særbehandling. Men filmens pludselige succes tyder på, at folk faktisk gerne vil være i selskab med det, de for tiden frygter mest. Den mentale forberedelse, der ligger i at se film som 'Contagion' (og dens dramatiske fætter 'Outbreak' fra 1995) giver os et hypotetisk svar på, hvordan vi vil reagere, hvis det værst tænkelige scenarie, bliver virkelighed. Nogle vil måske føle sig bedre i stand til at tackle virkeligheden efter to timers benhård virus-drama i stedet for at grine påtaget til et afsnit af Venner, som allerede nu føles så distanceret fra den gravalvorlige virkelighed? Denne form for eksponeringsterapi gennem film og serier har vi også set i forbindelse med andre tragiske hændelser, blandt andet filmatiserede terrorangreb såsom den aktuelle ' ' på DR1, den norske '22. Juli' og biograffilmen 'Krudttønden'. En anden grund til at se en film som 'Contagion' er for at dykke ned i den altid interessante disciplin med . Hvor ramte Soderbergh rigtigt, og hvor er hans version af virkeligheden helt ved siden af. Generelt er jeg efter at have genset 'Contagion' målløs over, hvor tæt op af virkeligheden filmen ligger. Steven Soderbergh, manuskriptforfatteren Scott Burns og de konsulenter, der hjalp dem, har tydeligvis lavet deres research ordentligt. 'Den skulle ikke kun være underholdning – den skulle faktisk oplyse om folkesundhed',har , og en af bevæggrundene for at lave filmen var også, at vores moderne samfund slet ikke aner, hvordan en ægte pandemi ser ud. Filmen beskriver til perfektion de mest spændende områder i samfundet, når en epidemi vokser sig stor. Med et imponerende og bredt cast, der inkluderer nogle af Hollywoods største navne, fletter den alle de vigtigste spillere sammen i en dramatisk og oplysende pakke. Men hvor præcis er den? Der er én grundlæggende forskel på 'Contagion' og vores nuværende situation med Covid-19. Måden hvorpå virus påvirker mennesker. I 'Contagion' dør stort set alle – unge såvel som gamle – et par dage efter at være blevet smittet. Men bortset fra den ene, grundlæggende forskel, så er lighederne slående: Covid-19 stammer med al sandsynlighed fra Wuhan i Kina og i Contagion kommer smitten fra Hong Kong – kun 900 km fra Wuhan. Yderligere forsøger den kinesiske regering at bremse opklaringen af, hvor virussen stammer fra. Selvsamme kritik er blevet rettet mod den kinesiske regering i virkeligheden. Ligesom det formentlig er tilfældet med Covid-19, tyder alt på, at sygdommen Mev-1 fra Contagion stammer fra dyr. Som Dr. Ally Hextall (Jennifer Ehle) siger i filmen: 'Et eller andet sted i verden mødtes den forkerte gris med den forkerte flagermus.' Mennesker, der spiser fisk, bliver også nævnt i filmen, og der er endda en scene, hvor en af de tidligste ofre for Mev-1 vælter igennem et fyldt madmarked, og hvor det med close-ups af råt kød impliceres, at det kunne være oprindelsesstedet for mødet mellem Mev-1 og mennesker. Til sidst i filmen får vi i en fremragende sekvens bekræftet, at det hele startede med en flagermus, der via en grisestald fandt vej til en madret, som et menneske satte tænderne i. Et scenarie så realistisk konstrueret, at . Som i virkeligheden er både spytpartikler og berøring af overflader såsom dørhåndtag og andre dagligdags-objekter årsag til smitte. I 'Contagion' ser vi i flere scene, smittede personer, der rører ved alt omkring dem fra håndtag i bussen til kokke, der forbereder mad. Og som Dr. Erin Mears (Kate Winslet) skræmmende nok pointerer i 'Contagion', så 'rører vi i gennemsnit vores ansigt mellem 2.000 og 3.000 gange i døgnet.' Ad! 'Contagion' slutter heldigvis så godt, som den nu kan under omstændighederne. Selvom myndighederne var for langsomme til at 'isolere de syge og sætte de udsatte i karantæne', som strategien beskrives i 'Contagion', så bliver redningen en vaccine i 11. time. Vaccinen bliver udviklet og testet af forskeren Dr. Hextall selv, og heldigvis virker den. Det betyder, at verden bliver normaliseret igen og selvom store tab af menneskeliv er en realitet, så overvinder menneskeheden endnu engang en gigantisk trussel. Måske forstår jeg alligevel godt, hvorfor 'Contagion' er så populær en film for tiden.", "annotations": [{"label": 2, "user": 1}], "meta": {}, "annotation_approver": null}
{"id": 196, "text": "- Lad endelig folk holde pride. Men alt glimmeret må godt blive i København. Sådan skriver Dansk Folkepartis kommunalbestyrelsesmedlem, René Danielsson i et Facebook-opslag, efter han blev udsat for en kollegial spøg i form af et regnbuedekoreret arbejdskontor i anledning af den københavnske mangfoldighedsparade Copenhagen Pride, der finder sted i dag. Kommunalpolitikeren mener nemlig, at det har taget overhånd med glimmer og disko på Copenhagen Pride. - Jeg mener godt, at man kan manifestere et budskab uden at stå i en g-streng på lastbil med hård techno-musik. Det må folk selv om, så længe det ikke foregår på mit kontor, siger René Danielsson. Han understreger, at han ikke har noget imod paraden, så længe den holder sig væk fra hans arbejdsplads, og det mener DF'eren i øvrigt ikke, at nogen bør tage på vej over. - Der er ingen grund til at føle sig stødt over, at jeg godt kan lide hvide vægge og synes, at nogle typer fester har taget overhånd. Men hvis man vil føle sig stødt, kan man jo altid finde en grund, siger René Danielsson. Kommunalpolitikeren arbejder som oversergent ved opklaringsbataljonen på Almegårds Kaserne. Og det var her, at han blev udsat for den kollegiale spøg med blandt andet regnbueflag og penis-atrapper. René Danielsson fik 1.545 personlige stemmer ved kommunalvalget i år 2017 kun overgået af Bornholms borgmester, Winni Grosbøll (S).", "annotations": [{"label": 2, "user": 1}], "meta": {}, "annotation_approver": null}
{"id": 197, "text": "Det var ikke blot historisk, da dronning Margrethe tirsdag aften som den første monark siden Christian 10. talte til folket uden for rammerne af den traditionsrige nytårstale. Det var også med et budskab om coronakrisen, der ikke var til at tage fejl af. - Man ser stadig grupper i alle aldre, som opholder sig for tæt sammen. Nogle holder endda stadig fester og runde fødselsdage. Det synes jeg ikke, man kan være bekendt. Det er tankeløst, og det er først og fremmest hensynsløst, lød det formanende fra dronningen. Og dét budskab gjaldt i særlig grad de unge, der via den klassiske, politiske kommunikation, og som ifølge sundhedsminister Magnus Heunicke (S) har taget for let på regeringens anbefalinger om ikke at samle sig for mange sammen for at undgå smitte. - Selvfølgelig er det skuffende og ærgerligt ikke at kunne mødes med sine venner, ikke mindst når man er ung. Men I har jo tiden for jer og andre måder at mødes på i denne digitale tidsalder, lød det blandt andet fra dronningen i talen. Monarkens budskab kom direkte i kølvandet på statsminister Mette Frederiksens (S) pressemøde, hvor der blev lanceret nye restriktioner for at forhindre smitte med coronavirus. Her fortalte statsministeren blandt andet, at forsamlinger i det offentlige rum på mere end ti personer forbydes fra onsdag klokken 10. Og mens det efterhånden er blevet hverdagskost med pressemøder fra Spejlsalen i Statsministeriet, så har dronningens budskab gjort et særligt indtryk på en række unge meningsdannere, DR Nyheder har talt med. Det har det eksempelvis gjort på tidligere DR-radiovært Sandie Westh, der i dag blandt andet er blogger for Ekstra Bladet. Hun tøver ikke med at kalde talen for \"helt ekstraordinær\". - Da jeg hørte, hun skulle tale, tænkte jeg: \"Så er det virkelig alvorligt\". Hun bliver kun rullet ind, når det er sindssygt alvorligt. Hun kan tale på tværs af politiske skel og tilhører på en måde os allesammen, hvilket hun også lagde vægt på i går. Så det gjorde et kæmpe indtryk på mig. Sandie Westh pointerer dog, at det måske forholder sig anderledes for de helt unge. - Jeg tror ikke, hun bare gør et stort indtryk på de unge, uden at det bliver serveret for dem, hvorfor hun holder talen, og hvor sjældent det er, at Kongehuset gør det her. Den historiske kontekst skal nok lige forklares, siger hun og uddyber: - For det var jo helt ekstraordinært - Kongehuset har ikke holdt sådan en tale siden Anden Verdenskrig! Sandie Westh synes overordnet set, at mange unge har forstået situationens alvor, men, som hun pointerer, der er også stadig mange, der ikke har. - Jeg bor selv på Vesterbro i København, og jeg kan se, at folk stadig klumper sammen i gaderne, så jeg håber virkelig, dronningens tale gør et indtryk. Rasmus Kolbe, der måske er bedst kendt under sit Snapchat-alias Lakserytteren, kalder slet og ret dronningens tale for \"fremragende\". - Jeg synes, dronningens tale var meget nærværende og meget statsmoderlig på den helt rigtige måde. Jeg tror, det har en effekt, når hun taler. Og jeg tror også, det har en effekt på de forældre, der måske har set lidt igennem fingre med deres teenageres adfærd. Så den virker i virkeligheden på alle niveauer. - Jeg kan i hvert fald se, at dronningens budskab er eksploderet på Instagram efter talen. Mange mennesker deler bidder fra talen og støtter op om hendes budskab. Hun er faktisk gået viralt, lyder det fra Rasmus Kolbe, der også er medstifter og kreativ direktør i Hippo Talent Management og kreativ direktør og partner i WeAreCube. Han tror, folk forstår alvoren, når dronningen helt ekstraordinært taler til befolkningen. - Jeg tror godt, man forstår, at når dronningen går på skærmen og siger de her ting, så er det fordi, det er nødvendigt, og fordi det er noget, der er større end bare almindelige nyheder. Bloggeren Cathrine Wichmand, der har over 65.000 følgere på sin Instagram-side , føler sig også sikker på, at dronningens tale når langt ud: - Når moder Danmark taler, så lytter man, lyder det fra Wichmand, der i kølvandet på coronakrisen blandt andet har holdt virtuel filmaften via sin Instagram-side. - Jeg forestiller mig hende lidt som \"the force\" i 'Star Wars'. Hun transcenderer alder og geografiske og økonomiske skel. Hun samler os allesammen. Jeg tror faktisk også, at hun har fået endnu mere pondus med alderen. Man kan nærmest ikke blive mere flov, end når hun sætter grænser for én. Cathrine Wichmand roser desuden dronningen for den opsang, hun gav ungdommen i sin tale: - Men hendes formaninger gælder i virkeligheden os allesammen. - I et hæderkronet demokrati som vores kan man jo ikke bare mure folk inde, men man kan sætte dronningen ind som en anden Rullemarie. Folk lytter til hende, og hun er superrespekteret både blandt unge og ældre.", "annotations": [{"label": 2, "user": 1}], "meta": {}, "annotation_approver": null}
{"id": 186, "text": "- Vi er alle sammen ret rystede lige nu. Sådan lyder det fra 22-årige Tanne Amanda Balcells, der som en del af duoen Ben & Tan skulle have repræsenteret Danmark ved dette års Eurovision Song Contest. Men sådan bliver det ikke. I dag meldte arrangørerne bag den historiske musikkonkurrence ud, at årets Eurovison er aflyst grundet den verserende coronakrise. Dermed får Ben & Tan altså heller ikke mulighed for at synge deres Grand Prix-bidrag foran hele Europa. - Det er min livslange drøm at få lov til at optræde og synge for så mange mennesker, så det er selvfølgelig mega trist, at den drøm alligevel ikke går i opfyldelse, lyder det fra Tanne Amanda Balcells, der har haft et par timer til at sunde sig oven på den nedslående udmelding. Selvom hun er trist over, at Eurovision-eventyret er slut, før det nærmest kom igang, så respekterer hun belsutningen om at aflyse årets konkurrence. - Det er selvfølgelig skide ærgerligt, og vi er alle meget berørte af det her, men der er bare ting, der fylder mere lige nu; nemlig folks sikkerhed. Det havde ikke været ansvarligt at afholde et Eurovision og risikere, at en masse mennesker blev smittet. Årets Eurovision Song Contest skulle have været afholdt i Rotterdam i Holland den 12., 14. og 16. maj, og i alt 41 lande skulle efter planen have deltaget i showet. Som følge af den aktuelle coranakrise har rygterne om konkurrencens skæbne sviret heftigt i løbet af de sidste par uger, hvor flere forskellige alternative løsninger har været oppe at vende på rygtebørsen. Nogle spåede en løsning, hvor de 41 deltagere optrådte direkte fra deres hjemland via satellit, mens andre rygter mente at vide, at showet ville bliver udskudt til senere på året. Sidstenævnte var den løsning, som Tanne Amanda Balcells selv havde sat sin lid til. - Jeg håbede på, at man kunne udskyde showet, så det kunne være blevet afholdt senere i år, men Eurovision er jo et kæmpe projekt, og måske var det helt urealistisk at gøre det på den måde, siger hun. Arrangørerne bag Eurovision har dog meldt ud, at . Selvom den unge sangerinde naturligvis er ærgerlig på sine egne og duetpartneren 17-årige Benjamin Rosenbohms vegne, så tænker hun også på de mange dedikerede Eurovision-fans, der nu må vente op mod 14 måneder, før der igen ruller Eurovision over skærmen. - Jeg har så ondt af de folk, der dropper hele deres liv i to uger for at følge med i det her, og hvis hjerter bare bløder for det her show, siger Tanne Amanda Balcells og fortsætter: - Men det hele er bare lidt underligt lige nu. Det er som at være med i en dårlig film lige nu. Jeg forstår det stadig ikke helt. Arrangørerne bag Eurovision har meldt ud, at man lige nu arbejder på, at dette års værtsland, Holland, fortsat kan få lov til at lægge jord til konkurrencen, når den vender tilbage i 2021.", "annotations": [{"label": 2, "user": 1}], "meta": {}, "annotation_approver": null}
{"id": 187, "text": "Længes du efter din gamle hverdag med rutiner og faste rammer før coronakrisen? Så er du er ikke alene. Nogle mennesker finder i den forbindelse trøst ved at finde på nye daglige gøremål, og én af dem er digteren Caspar Eric. Han har fundet sig et nyt, dagligt fundament, og det er tilmed noget, som vi alle sammen kan dele med ham. De seneste ti dage har han nemlig udgivet et digt hver dag på sin nye blog med titlen 'Dagbog fra dage med Covid-19', og hvert digt handler netop om livet under den krise, vi står i, og ikke mindst alle de tanker, den bringer med sig. Og så revser han også danskerne undervejs. - Det hjælper mig med at få en fast rutine og med at tænke over det, der foregår, siger Caspar Eric. I digtene skriver han om alt lige fra tvungen håndsprit i kiosken, en grædende nevø i telefonen, frysepizzaer, at blive overvældet af følelser og kampen for at undgå andre kunders snot i supermarkedet. Alt sammen noget som mange af os kan nikke genkendende til i disse dage. - Det er angstprovokerende, men også spændende at være i live midt i en undtagelsestilstand, det er ikke os selv, vi skal vaske hænder for, lyder det blandt andet i hans første digt, 'Dag 1'. Caspar Eric har da også fået en hel del kommentarer fra læsere, der takker ham for at dele sine tanker, og det viser ham, at hans føljeton af digte har spredt sig ud til læserne. - Det lyder måske lidt corny, men kunst kan også sprede sig rundt i verden og plante sig i os som et virus – bare på en god måde – og det gør mig glad hver gang, nogle skriver, at mine digte var gode for dem at læse. Egentlig begyndte han mest at skrive digtene om Covid-19 ned uden nogen egentlig plan for, hvad det skulle blive til, men det glæder ham, at andre også kan se sig selv i hans iagttagelser. - Det er jo det, som kunsten kan, og derfor den er vigtig. Man har brug for at føle sig genkendt, og at der kommer ord på det, man føler, eller at blive udfordret i sine tankegange. Særligt i sådan en situation, som vi – et stort og globalt vi – befinder os i nu, siger han. Ideen til digtene opstod, da Caspar Eric gik ned på gaden ved sin lokale Netto onsdag aften – lige efter, at Statsministeren havde holdt sin tale – fordi hans søster var gået ned efter en liter mælk, og sagde, at det var \"helt vildt dernede\". - Så stod jeg der og ventede foran Netto, mens min søster gik ind for at købe en mælk, og så den ene bil efter den anden køre ind foran med folk, der ville ind og handle. Jeg kan huske, at jeg tænke: \"Der sker noget nu\". - Og så gik jeg hjem og skrev et digt om det, og det fortsatte jeg med hver aften, tilføjer han. Siden har digtene også affødt en podcast på Podimo med samme titel som bloggen, hvor Caspar Eric fra vindueskarmen i sit hjem læser gårsdagens digt op, og med rolig stemme beskriver sine tanker og sin udsigt fra lejligheden i Nordvest. Om digtene også på sigt skal udgives i bogform, ved han ikke endnu. Han vil på den ene side ikke udelukke det, men samtidig, påpeger han, er de jo allerede udkommet – bare ikke på papir. Og hvornår er der i det hele taget en slutning på alt det her, spørger han. - Det her kommer til at have konsekvenser lang tid frem, og en bog skal jo have en start og slutning, så på den måde er bloggen god, fordi den også mimer følelsen af, at vi ikke ved, hvornår det hele er slut, siger han og fortsætter: - Og måske stiller den endda også spørgsmålstegn ved hele denne her idé om at \"komme ud på den anden side\", siger Caspar Eric. Du kan læse samtlige af de indtil videre ni digte fra , og podcasten kan du lytte til .", "annotations": [{"label": 2, "user": 1}], "meta": {}, "annotation_approver": null}
{"id": 188, "text": "Mafia. Egentlig er det et syditaliensk ord, der betyder noget i retning af pralende og selvsikker adfærd. Men når du hører ordet, kommer du formentlig til at tænke på gamle mænd, der sidder i mørke baglokaler og trækker i tråde takket være unge håndlangere i lange overfrakker og bløde hatte. Du kommer til at tænke på blodsprøjtende skuddueller på restauranter. På iskolde maskinpistol-nedplafninger af mennesker på indkøb. Og måske endda på smukke, uskyldsrene hustruer, der elsker deres mænd og slet ikke tror på, at de kan finde på alt det slemme, man siger om dem. Men prøv at skylle de billeder fra tonsvis af amerikanske, italienske og såmænd også danske film ud af din hjerne. Væk med maskinpistolerne, de italienske gloser, de gamle mænd og de trofaste, uskyldsrene hustruer. Væk med New York, Las Vegas, Palermo og Nordvest. Tænk i stedet på en lille by på Sydlolland, Nordfyn eller i Vestjylland. En af den slags, du kun kender, fordi du kører igennem den på vej til stranden. Og tænk på en dame i sin bedste alder med godt med makeup og høje hæle, der sidder i sit køkken i et klassisk dansk parcelhus og trækker i trådene henover myslien og morgenosten. Danske 'Kød & Blod' trækker tæppet væk under vores tilgang til mafiaen gennem Sidse Babett Knudsens rolle som Bodil, der bruger sine tre voksne sønner til at holde gang i en familieforretning med udlån og gældsinddrivelse. Findes den slags derude i Danmark? Det gør det vel, men det er sådan set lige meget. 'Kød & Blod' er ikke en socialrealistisk gangsterfilm, men - som titlen afslører - et forsøg på at undersøge blodets bånd i de familiesammenhænge, som mafiafilm altid sætter på spidsen. Det gør instruktør Jeanette Nordahl og medforfatter Ingeborg Topsøe via Bodils niece, 17-årige Ida. Hun mister sin mor, altså Bodils søster, og må rykke ind hos familien vel vidende om, at hendes mor i sin tid rev alle bånd til Bodil over. Så er spørgsmålet, hvor tykt blodet flyder i Idas årer, mens hun gradvist opdager, hvad Bodil og hendes sønner går og fifler med. Og det er ikke kun Idas blodmassefylde, der skal testes. Også sønnerne Jonas, David og Mads – og kæresterne Marie og Anna – forsøger på hver deres måde at finde en balance mellem moral og fornuft og kød og blod. Sværest er det for David, der ofte forsvinder uden et ord, men til gengæld står for det mest beskidte arbejde, når der skal drives penge ind på anonyme gårde. David bliver fortrinligt vakt til live i 'Kød & Blod' af Elliott Crosset Hove, og i det hele taget bliver filmen styret præcist i land af skuespillere, der lige nøjagtig kridter deres figurer op uden at skeje ud eller forsøge at stjæle billedet. Ingen i persongalleriet er decideret fuldfede menneskeportrætter, som man får lyst til enten at elske eller hade. De er snarere skitser, der alle har en funktion i forhold til at beskrive familiebåndenes tykkelse. Det gør 'Kød & Blod' til en stramt orkestreret undersøgelse af ordsproget \"Blod er tykkere end vand\". Der er rigeligt med plads til, at tilskuerne selv kan gå på opdagelse i figurerne. Men samtidig mangler der også noget irrationalitet, noget uforudsigelighed i et meget kontrolleret manuskript. Dermed ikke sagt, at det havde været fedt med nogle biljagter og blodige skuddueller. Tværtimod. Det er skønt at slippe for mafiafilmens klassiske flødeskum og glasur for en gangs skyld. Det virker dog til tider som om, at Nordahl og Topsøe har været mere optaget af et koncept end af at slippe en håndfuld mennesker og en historie løs. Men det ændrer ikke ved, at makkerparret har skabt en velspillet, originalt komponeret og anderledes familiefilm, der virkelig piller mafiabegrebet ned på jorden. Helt derned, hvor det lige knap er til at kende, fordi det pludselig er blevet til noget, vi ikke har mødt før.", "annotations": [{"label": 2, "user": 1}], "meta": {}, "annotation_approver": null}
{"id": 189, "text": "Coronakrisen kradser, og diverse streamingtjenester er efterhånden ved at være afsøgt for fede film. Men er du så småt ved at få firkantede øjne af skærmkiggeri, kunne det være, du skulle overveje at åbne en bog. Måske ligger den allerede uåbnet på natbordet, hvor den har ligget, siden du fik den i julegave for tre måneder siden. Pænt pakket ind i din skyldfølelse over ikke at have læst en eneste side endnu. Eller måske har du en masse gode intentioner om at udnytte den ekstra hjemmetid til endelig at blive et belæst menneske - men uden bøger at gribe ud efter. Fat mod. Vi har allieret os med Jane Andersen, der står bag bogblogger.dk, som her udpeger fem stærke bøger, du kan give dig i kast med, hvis du vil have krisen lidt på afstand. - Når man sætter sig ned med god bog, så forsvinder man ind i en anden verden og lukker ned for sit eget liv og har fokus på noget andet, siger hun og fortsætter: - Læsning kan være et frikvarter fra den svære tid, vi er i lige nu. - Den er skrevet og en ung kvinde, som mister sin mor. Den handler om tabet og sorgen. For at kunne mærke sig selv og for at gå ned i kroppen, har hun en del sex i denne her periode, efter tabet af sin mor. Simpelthen for at få kontakt til sin krop igen. Hun modtog i 2019 Bogforums debutantpris for bogen. - Den handler om en 27-årig kvinde, der flytter i kollektiv i skoven med kammerater og sin kæreste. Hun går i gang med et kunstprojekt, men har svært ved at tage hul på det og kommer i tanke om en traumatiserende oplevelse, hun havde som 13-årig, hvor hun ikke var klar over, at hun var genstand for den voksne mands blik. - Den handler om selvskade og kropsskam. Og om den modne mands blik på den helt unge piges krop. Men også om, hvordan kunsten kan bearbejde nogle af de traumer, man kan have med sig. Den er vigtig i denne her tid, hvor vi snakker så meget om krop og skam. - Hvis man ikke er interesseret i at få børn, kan man læse Dy Plambecks 'Til min søster'. Den starter med en fødselsscene, som er utrolig autentisk. Og fødsler er ikke dét, der ligefrem inspirerer folk til selv at få dem. - Det er en virkelig velskrevet bog, der handler om stærke kvinder og kvindekroppen og de safter og kræfter, kroppen kan byde. Og selvom det lyder som feministisk litteratur, så synes jeg, den er værd at læse både for mænd og kvinder. Det er en stor fortælling om liv og død. Om job og kærlighed og sorg og tab. Der er garanti for gråd og grin, når man læser den. Den handler om en bitter 60-årig mand i en mindre provinsby i Sverige. Man starter med at tænke \"hvor er han irriterende. Hvad er hans problem?\". Men så får vi viklet hans liv ud og forstår langsomt, hvorfor han handler og agerer, som han gør. Det er et lille persongalleri. Det er ham og de andre i byen, men der er alligevel store ting på spil. - Det er en roman fra 1748 om en prositiueret, og det er ikke så politisk korrekt, men hvis man kan se bort fra det, så er det en god bog om samvær mellem mænd og kvinder på en erotisk måde. - Den er megamorsom og lummer og fræk. Jeg har hørt flere spekulere i, om vi kommer til at se en masse coronababyer i december, og det vil jeg mene, der er risiko for, hvis man læser denne bog. Den er jo meget gammel, så alle sex-delene er omskrevet på en finurlig måde.", "annotations": [{"label": 2, "user": 1}], "meta": {}, "annotation_approver": null}
{"id": 190, "text": "'Westworld' kom som HBO's helt store, nye satsning, da kæmpehittet 'Game of Thrones' stoppede sidste år. Det virkede fuldstændigt logisk at prøve at lave en megaambitiøs science fiction-serie som afløser. En anden fantasy-serie havde været for oplagt og ville virke som en tynd kopi næsten uanset hvad. Så 'Westworld' skulle bringe science fiction helt ind i den voksne mainstream, ligesom 'Game of Thrones' havde gjort det med fantasy. Sådan gik det bare ikke helt. Første sæson startede egentlig lovende med store skuespillere som Sidse Babett Knudsen og Anthony Hopkins og en sjov, grotesk præmis om et mareridt af en forlystelsespark, hvor rige mennesker kunne misbruge og mishandle menneskelignende robotter. Hvorefter robotterne begyndte at få lyst til at hævne sig. Så langt, så fedt. Men fra anden sæson kom selvhøjtideligheden, langsommeligheden og den uhyrligt komplicerede fortællemåde til at overskygge serien. 'Westworld' knækkede selv de mest hardcore serienørder undervejs. Hvis du, der læser dette nåede til vejs ende af sæson to uden tvang, har du min evige respekt. I en af de sidste scener af anden sæson vågner en af robotterne, Bernard, forvirret op og siger \"er det her virkeligheden? Er det her nu?\" Og jeg må bare sige, at det er præcis den følelse, man har som seer i sæson to. Nu har tredje sæson lige haft premiere, og seriens skabere Lisa Joy og Jonathan Nolan (jeps, Christopher Nolans bror) har lyttet til vores frustrationer og givet den et ordentligt spark ud af forlystelsesparken. De prøver faktisk at gøre alt muligt for at gøre det både lettere og sjovere at følge med. Vi får for eksempel at vide, at vi er i 2058, og Aaron Paul (Jesse Pinkman fra 'Breaking Bad') spiller en helt ny hovedperson, vi kan forholde os til. Hvis man bliver i computerterminologien, kan man jo kalde det et blødt . Så her er de vigtigste ting, du lige skal have styr på for at kunne hoppe på tredje sæson. Også selvom du aldrig kom helt med de to forrige. Første scene er som et forfriskende, iskoldt glas vand i hovedet oven på anden sæsons uendelige psykologiske og metafysiske diskussioner om fri vilje, algoritmer og traumatisk bevidsthed. Robotten Dolores er brudt ind hos en rigmand, der har voldtaget hende i forlystelsesparken til hans polterabend. Han er klam, og hun kommer for at hævne sig. Den store forandring her er, at vi nu ved, at vi er ude i den virkelige verden, og derfor føles det for første gang som om, at der for alvor kommer noget på spil. Slår hun rigmanden ihjel, kan han nemlig ikke bare blive repareret igen. Hvis hun tager alle hans penge, er det rigtige penge og ikke bare Tivoli-billetter. Tredje sæson lader til at fortælle historien om, hvad der sker, i de tre måneder efter robotterne har gjort oprør og er stukket af fra forlystelsesparken. Helt utroligt lige-ud-af-landevejen for 'Westworld'. Det vil altså sige, at ud over det faktum, at robotterne er kommet ud derfra, kan du godt glemme det meste af det, der skete i 'Westworld'. Der er kun lige et par pointer, som Dolores og de andre rebeller har taget med ud. Først og fremmest er en af de helt store afsløringer fra anden sæson, at det ikke bare er robotternes bevidsthed, der bliver opbevaret digitalt, men også menneskers. Delos, firmaet, der står bag Westworld, bruger også parken til at samle information på deres gæster (indsamlet gennem cowboyhattene, hvilket er genialt). Det finder Dolores ud af, da hun finder informationen i den mystiske megaserverpark The Forge. Og nu kan hun altså bruge den til at hævne sig. For eksempel ved at hacke voldelige superinvestorers sikkerhedssystemer og stjæle deres penge. En af de personer, der spankulerer omkring i Delos er i virkeligheden en robot. Charlotte Hale, spillet af Tessa Thompson, bliver dræbt af Dolores i slutningen af anden sæson. Hun er ikke den, andre tror hun er. Og vi ved faktisk heller ikke, hvem hun er endnu. For vi ved ikke, hvad der ligger gemt på hendes \"perle\". Perlen er en robots personlighed og bevidsthed i Westworld. Dolores brugte robotten Charlotte Hales krop til at komme ud af parken. Hun slog Charlotte Hale ihjel og puttede sin egen perle ind i en robotkopi af hendes krop, så hun kunne derfor flygte uden at blive opdaget. Da hun kom ud, byggede hun en ny krop til sig selv, nemlig hendes gamle krop i form af skuespilleren Evan Rachel Wood. Men hun smuglede også fem andre perler med ud, og en af dem er nu i Charlotte Hales krop. Vi ved bare ikke hvem. Lidt forvirrende, Efter hun er kommet ud af Westworld, bygger Dolores også en ny kopi af Bernard. Han var chefprogrammør i Delos, så han er god til computere og algoritmer. Han er også vores moderate Martin Luther King-type til Dolores' mere militante Malcolm X-type. Han er mere fredeligt anlagt og mere skeptisk overfor vold og hævn. Han var også kærester med Sidse Babett Knudsens figur i første sæson. I slutningen af anden sæson siger Dolores til ham, at selvom de på en måde er fjender, fordi de griber oprøret helt forskelligt an, er der brug for dem begge. Så hun har lavet en ny kopi af ham og lader ham leve. Men han er blevet syndebuk for massakren i forlystelsesparken og er på flugt. Så med en klarere struktur, en mere fremadskridende fortællemåde, færre personer og mere underholdende scener, er der pustet nyt liv i 'Westworld'. Den bliver aldrig det genrebrydende, popkulturelle chok som 'Game of Thrones' var. Men mindre kan nok også gøre det. Måske vil den genfinde sine ben fra første sæson, hvor den var en velfungerende sci fi-historie med nogle sjove perspektiver på vores sødeste fantasier og værste mareridt om kunstig intelligens. Under alle omstændigheder er det meget rart at se noget, hvor den eneste virus der er med, er en computervirus.", "annotations": [{"label": 2, "user": 1}], "meta": {}, "annotation_approver": null}
{"id": 191, "text": "Tusindvis af danskere, tyskere og svenskere holder hvert år ferie på Bornholm, men turister fra resten af verden har nu også fået øjnene op for den danske ø i Østersøen. Sidste år overnattede 7.600 udenlandske gæster, som ikke kommer fra nabolandene, på større bornholmske hoteller og feriecentre. Det tal var steget markant siden 2008, hvor 4.600 gæster fra andre lande end vores nabolande overnattede. Det viser tal fra Danmarks Statistik. Doris Breinstampf fra Frankenmarkt i Østrig er en dem, der er kørt over 1.000 kilometer for at komme til øen. - For tre år siden så jeg en dokumentar om Bornholm i fjernsynet, og øen fremstod så smuk og fascinerende, at jeg bare måtte hertil, siger østrigeren, som har tilbragt to uger på øen med sin mand og børn. Også uden for Europa er Bornholm blevet en mere kendt destination, og det mærker man i øens turistinformation. - Vi mærker tendensen på flere forskellige måder. Der kommer rigtig mange forskellige nationaliteter i vores turistinformation på havnen. Senest har vi haft besøg af turister fra Argentina, USA og sågar den franske ø Réunion i det indiske ocean, siger Pernille Kofod Lydolph, der er direktør for Destination Bornholm. Det samme billede viser tallene om overnatninger fra Danmarks Statistik. I 2008 benyttede 744 ikke-europæiske udlændinge klippeøens større hoteller og feriecentre, mens antallet var præcis 2.000 sidste år. Og selvom størstedelen af turisterne på Bornholm fortsat kommer fra Danmark og nabolandene i Østersøregionen, er den internationale tendens spirende, fortæller Pernille Kofod Lydolph. Det skyldes blandt andet den positive omtale, øen har fået i de senere år – eksempelvis kom Bornholm sidste år i selskab med middelhavsøen Korsika og Guadeloupe i Caribien med nomineringen til verdens bedste ø, som det internationale rejsemagasin Travel+Leisure står for. Det er dog ikke alle turister, der har helt så store tanker om Bornholm. - Jeg vil mene, at det er et sted, som man kun besøger én gang for at opleve det, så selvom det har været dejligt at opleve, kommer jeg nok ikke tilbage, lyder det fra Andy Claridge fra Wolverhampton i England, der har savnet flere liggestole og parasoller på strandene i de tre dage, han har tilbragt på øen med sin hustru. Så næste gang går turen til Tyrkiet. Sidste år overnattede over 106.000 udenlandske turister på et bornholmsk hotel eller feriecenter.", "annotations": [{"label": 2, "user": 1}], "meta": {}, "annotation_approver": null}
{"id": 192, "text": "På havnen i Rønne har Michael Finne Nielsen sat kursen mod en hyggetur til Sverige med kæresten og hendes to børn. Da han indløser sin færgebillet i Bornholmslinjens terminal, spytter check in-standeren automatisk en lap papir ud. \"I shoppen ombord kan du, ved at fremvise denne billet, købe 1 pakke toldfrie cigaretter for hver person over 18 år, står der på den.\" Hverken Michael Finne Nielsen eller kæresten Sanna Kok-Hansen forstår, hvorfor de og børnene skal opfordres til at købe tobak på rejsen. - Jeg synes, at det er ret . Og det er noget svineri at give folk sådan noget. Der er børn jo, der kigger med, siger Michael mens kæresten stemmer i: - Det er da fuldstændig idiotisk, lyder det. Det rejsende par er ikke de eneste, der undrer sig over ordningen med automatiske tobakskuponer, som udleveres til alle passagerer børn inkluderet. Et flertal af Folketingets sundhedsordførere, som DR Bornholm har kontaktet i en rundspørge, mener nemlig, at rederiet med ordningen opfordrer til rygning. - Vi kæmper på alle mulige fronter for at sørge for, at børn ikke begynder at ryge. Børn må ikke købe cigaretter, og derfor giver det heller ikke mening, at man vifter dem om næsen med en tobakskupon, lyder det fra SF’s sundhedsordfører Kirsten Normann Andersen. Tobakskuponer anvendes desuden af rederiet Forsea på ruten Helsingør-Helsingborg og på Scandlines ruter til Tyskland. Og netop på en tur til Tyskland oplevede Dansk Folkepartis sundhedsordfører Liselott Blixt, at hendes tre måneder gamle barnebarn fik udleveret en tobakskupon af rederiet, hvilket hun undrede sig over. Hun mener lige som ordførerne fra Venstre, Radikale Venstre, Dansk Folkeparti, SF, Enhedslisten og Alternativet, at kuponerne bør afskaffes, og derfor vil de tage sagen op med sundhedsminister, Magnus Heunicke (S). - Ministeren må på banen og give klare svar på, hvordan regeringen vil sikre, at børn og unge ikke opfordres til at købe tobak, lyder det blandt andre fra Venstres sundhedsordfører, Jane Heitmann. Tobakskuponerne møder desuden kritik fra Kræftens Bekæmpelse, der mener, at rederierne med ordningen reklamerer for tobak. Og det er særligt problematisk i en tid, hvor flere unge vælger cigaretterne til, lyder det fra Niels Them, der er projektchef for tobaksforebyggelse i Kræftens Bekæmpelse. - Vi er særligt optagede af, at børn og unge ikke begynder at ryge. Hver dag begynder 40 børn og unge at ryge i Danmark. Og alt hvad vi kan gøre for at forebygge det, mener vi, at man skal gøre, siger han. Rederiernes kuponsystem møder også kritik fra lektor i punktafgifter ved Syddansk Universitet, Jette Thygesen. - Jeg synes, at det er en ualmindelig dårlig ordning. Især at man udleverer kuponer til alle, for børn kan jo alligevel ikke bruge dem til andet end at forære dem væk eller sælge dem. Og desuden opfordrer man til at købe tobak på den måde, lyder det. På færgeruter mellem Danmark og Norge er det toldfri tobakssalg indrettet anderledes. Her dokumenterer rederierne salget på baggrund af passagerernes billetter, så de ikke får en tobakskupon i hånden på noget tidspunkt. Den løsning mener både Kræftens Bekæmpelse og flere af sundhedsordførerne, at man bør lade sig inspirere af. - Det lyder som en rigtig fornuftig løsning, der ville være mere moralsk rimelig end tilfældet er i dag, siger Kirsten Normann Andersen (SF). Rederierne påpeger, at holder sig til de gældende regler på området. - Vi retter os efter de til enhver tid gældende påbud, lyder det fra Scandlines’ kommunikationschef, Anette Ustrup Svendsen. Og hos Bornholmslinjen lyder meldingen: - For os er det vigtigste, at reglerne på området bliver overholdt, og at løsningen fungerer godt for brugerne. Gæsterne er tilfredse med den, og derfor benytter vi den indtil videre, skriver marketingschef, Mikkel Hybel i en mail til DR Bornholm. Hos Forsea, der sejler mellem Helsingør og Helsingborg, erkender administrerende direktør, Johan Röstin, at tobakskuponerne hører en anden tid til. - Der er en årelang tradition for at bruge tobakskuponer på vores rute. Og nu hvor sagen bliver taget op, kan jeg egentlig godt se, at det er en problematisk ordning, siger han.", "annotations": [{"label": 2, "user": 1}], "meta": {}, "annotation_approver": null}
{"id": 193, "text": "Når man rejser fra København til eksempelvis Bornholm, Jylland eller Malmø via bus, skal man ofte trække sin rullende kuffert over til busholdepladserne på Ingerslevsgade, som ligger tæt på Københavns Hovedbanegård og DGI Byen. Men det er ikke kun bagagens vægt, der kan give sved på panden, når man skal finde frem til den lange række af busser, der holder langs cykelstien. For det kan være decideret farligt at stige ombord på bussen. Der er nemlig for mange cyklister og for mange biler, der kan gøre strækningen farlig. Buspassagererne skal nemlig stå på cykelstien, når bagagen skal pakkes, og når de skal ind i bussen. Det er i hvert fald meldingen fra flere organisationer, som ofte benytter sig af den tættrafikerede busholdeplads i hjertet af København. En af dem er Ældre Sagen Bornholm, hvis medlemmer ofte benytter sig af busruterne Rute 700 eller Kombardo Expressen, som transporterer passagerer til Bornholm via Sverige: - Der er en tæt befærdet cykelsti, man skal krydse for bare at komme ind i bussen. Det er en bekymring for vores medlemmer, siger næstformand i Ældre Sagen Bornholm Steen Thomsen. Passagerne risikerer derfor, at en cyklist brager ind i dem. Dansk Persontransport, som er brancheorganisation for landets fjernbusser, kan sagtens genkende problematikken. Direktør Michael Møller Nielsen påpeger, at det ikke alene er passagerne, som udsættes for fare, når de stiger ombord på busserne. Det gør chaufførerne og cyklisterne også. Her nævner han specifikt de bagageklapper, der sidder i begge sider af bussen. Når chaufføren åbner op for klapperne for at laste eller aflaste bagage, kan der opstå farlige situationer på begge sider af bussen. - Hvis chaufførerne åbner for klapperne på den side, der ligger ud mod vejen, risikerer de at blive kørt ned. Hvis de åbner på siden mod cykelstien, så risikerer cyklisterne at blive halshugget, så Ingerslevsgade skal have nogle forbedringer, siger Michael Møller Nielsen, der kalder gaden for decideret kaotisk. Københavns Kommune har i forvejen planlagt at anlægge en større fjernbusterminal ved Dybbølsbro Station over for indkøbscenteret Fisketorvet, så fjernbusserne kan komme væk fra Ingerslevsgade. Men den terminal forventes først at stå færdig i 2023. Men det er ikke optimalt, at passagerne skal vente i så lang tid på en ny terminal, mener næstformand i Ældre Sagen Bornholm Steen Thomsen. - Jeg kan godt være temmelig bekymret for tidsperspektivet, fordi det betyder jo indirekte, at de forhold først bliver rettet om fire år, så jeg opfordrer stærkt Københavns Kommune til at finde midlertidige løsninger på problemet, siger han. Og det har kommunen også forsøgt. Den har i hvert fald været i løbende kontakt med blandt andet Dansk Persontransport, hvor der er kommet flere bud på, hvordan sikkerheden kan forbedres, indtil terminalen står færdig. Eksempelvis er det blevet foreslået, at man rykker cykelstien over på den anden side af gaden, så cyklisterne ikke længere suser forbi passagerer og buschauffører, og kommunen har da også vist forståelse, siger Michael Møller Nielsen: - Kommunen kan godt se, at der er et problem på Ingerslevsgade, men problemet er, at det tager lidt for lang tid at gå fra tanke til handling, siger direktøren. Københavns Kommune kan ikke stille med en talsmand på grund af ferie, men i et skriftligt svar til DR Bornholm skriver kommunens Teknik- og Miljøforvaltning: - Teknik og Miljøforvaltningen i Københavns Kommune har undersøgt flere forskellige trafikløsninger for at afhjælpe konflikterne imellem buspassagerer og cyklister, men det har ikke været muligt at finde en tilstrækkelig god løsning. Derfor afventer man den nye fjernbusterminal.", "annotations": [{"label": 2, "user": 1}], "meta": {}, "annotation_approver": null}
{"id": 194, "text": "De lilla kløvermarker på Bornholm har sjældent og farverigt besøg i år. Blandt de tusindvis af tidselsommerfugle, admiraler, blåfugle og citronsommerfugle er der i år også enkelte eksemplarer af orange og gule høsommerfugle - og især den orange er altså en meget sjælden gæst. - Jeg har boet på Bornholm i snart 25 år og har interesseret mig for sommerfugle lige så længe, og jeg har aldrig set den orange høsommerfugl på øen før, siger Morten Top-Jensen. Han er blandt andet forfatter til flere sommerfuglebøger om de små lette og farverige insekter i både Danmark, Tyskland, Finland og Benelux-landene. Den gule høsommerfugl er en lidt hyppigere gæst i Danmark, og i år er begge sommerfugle også blevet spottet på Falster, Møn og ved Stevns for nogle uger siden. - Der er flere sammenfaldende grunde til, at vi ser høsommerfuglene så højt mod nord i år: Dels er mange kløvermarker sydpå visnet væk i den voldsomme sommervarme, og dels har vi haft meget vind fra syd eller sydøst i år, og sommerfuglene trækker kun i medvind, siger Morten Top-Jensen. Han tilføjer, at der også er kommet usædvanligt mange tidselsommerfugle til Danmark i år, men mens de nærmest skal tælles i milliarder, skal høsommerfuglene i Danmark tælles i tusinder. De sjældne gæster kræver varme, og selv om de måske når at lægge æg, der udvikler sig, vil de ikke overleve en dansk vinter.", "annotations": [{"label": 2, "user": 1}], "meta": {}, "annotation_approver": null}
{"id": 195, "text": "I dag fyldes luften i Slotslyngen ved Hammershus på Bornholm med musik, når den 11. udgave af musikfestivalen ”Wonderfestiwall” løber af stablen. Her ventes tusindvis af gæster at skråle med på sangteksterne, svaje med lighterne og danse til tonerne, når Nik & Jay, Suspekt og The Minds of 99 og 21 andre kunstnere indtager scenen over de fire dage, festivalen varer. Men det er ikke alene kunstnerne og deres musik, som er omdrejningspunktet for festen på Bornholms Nordland. For festivalen er i høj grad et samlingspunkt for bornholmerne. Det vurderer musikjournalist ved kulturmagasinet Soundvenue Kristian Karl, som selv besøgte festivalen, da han skulle skrive en artikel om den bornholmske musikgruppe Nonsens i 2015. - Det virkede som et fint samlingspunkt og et værdifuldt og betydningsfuldt sted for bornholmerne, siger musikjournalisten, som fulgtes med Nonsens både før og under Wonderfestiwall. Festivalen er også på mange måder et punktum for sommerens festivaler, og som den sidste fest under åben himmel, inden sommeren pakker de varme temperaturer og de kraftige, varme solstråler sammen. - Det er selvfølgelig en musikfestival først og fremmest, men det føles også som mere end det, fordi den ligger sent på sommeren, som et punktum for et vildt festivalår og et sted, hvor folk finder sammen for at have en sidste sensommerfest, siger Kristian Karl. Journalistens ord bakkes op af Anders Korvald, som havde siddet i kø sammen med sin ven Marius Andersen siden klokken fem i morges for at få den bedste teltplads på Nordlandet. Han mener, at der er en hel del unge, som ikke kun opsøger en liveudgave af de nyeste hits fra de mest populære kunstnere, men også fællesskabet. - Mange af de unge her på Bornholm kommer til Wonder for at samles med andre unge for at få nye venner, siger Anders Korvald, der dog mest af alt glæder sig til at tage en lur efterfulgt af en ordentlig håndfuld bajere. Og Wonderfestiwall er ikke alene bornholmernes fest, men også kunstnernes. For når de har stemt guitaren, sunget og festet til et væld af festivaler i løbet af sommeren, så er det kærkomment med et bornholmsk punktum på festivalsæsonen, lyder det fra Kristian Karl. - Mange af dem har spillet på mange festivaler i løbet af sommeren, og derfor er det fedt for dem at mødes på et sted som Wonderfestiwall, hvor der er den her sindssyg smukke kulisse foran Hammershus og spille på sommerens sidste festival. Hvis man kaster blikket på årets program, så er det i høj grad en broget flok, som ventes at give den gas på festivalens tre scener. Her er der plads til alt fra Steffen Brandt og Co. fra gruppen TV:2 og den beskidte rapgruppe Suspekt. - Jeg synes, at det er en ekstrem stærk musikprofil, Wonderfestiwall har. Der er både plads til de store navne, som kan samle en hel del mennesker, men der er også plads til mindre kunstnere såsom Artigeardit og Emil Kruse, som er rigtig stærke og vidner om, at Wonder har fingeren på pulsen. Wonderfestiwall varer fra i dag og frem til søndag.", "annotations": [{"label": 2, "user": 1}], "meta": {}, "annotation_approver": null}
{"id": 198, "text": "En festival er ikke kun god for gæsternes bankende musikhjerter. Den kan faktisk også være god for naturen. 8.000 deltagere lagde vejen forbi det fredede område Slotslyngen på Nordbornholm i forbindelse med dette års Wonderfestiwall i weekenden. Selvom festivalgæster ofte kritiseres for at efterlade festivalpladser fyldt med tomme øldåser, plastikkrus og cigaretskodder, er deres blotte tilstedeværelse på nordlandet en stor fordel for naturen, lyder det fra Naturstyrelsen på Bornholm. - Slotslyngen har faktisk behov for at få nogle tæsk, lyder det fra Søren Friese, som er skovrider for Naturstyrelsen på Bornholm. - Naturen på Nordbornholm er robust. Den har det godt med at blive slidt, slået, sparket og brændt. Meget af den natur, vi har deroppe, er næringsfattig og lysåben natur, siger Søren Friese til DR Bornholm. Selv om dyrene og planterne sikkert er ligeglade med Suspekt, TV:2 og de andre kunstnere, som optrådte på dette års Wonderfestiwall, kan både dyr og planter glæde sig til festivalens effekt på deres omgivelser, siger Søren Friese. - Festivalgæsterne har trampet rundt her, og de har forstyrret naturen. Det gør jorden til såbede, hvor der kan vokse urter, så insekterne har et sted at holde til. Det er insekter, som fuglene spiser, siger skovrideren. Faktisk har de mange sæt fødder samme effekt på naturen som de 10.000 forhistoriske bisoner, der engang havde deres daglige gang på stedet, understreger skovrideren. Det er ikke alene Naturstyrelsen, som er glad for de mange gæster på dette års Wonderfestiwall. Interesseorganisationen Danmarks Naturfredningsforening er ligesom Søren Friese glad for de mange tusinder af gæster på Slotslyngen. - Den type natur har godt af at blive udsat for noget slid på nogle tidspunkter, siger Anna Sofie Poulsen, der er formand for Danmarks Naturfredningsforening på Bornholm. Hun understreger, at der så heller ikke er plads til flere store arrangementer som Wonderfestiwall på nordlandet. - Vi mener ikke, at festivalen er noget problem, men vi mener til gengæld, at man skal passe på med at lave for mange aktiviteter deroppe, fordi naturen skal også have fred. Især fuglene, som har brug for fred i yngleperioden, siger naturformanden. Folkene bag Wonderfestiwall har en uge til at rydde op efter årets festival, der fandt sted fra den 15. til 18. august.", "annotations": [{"label": 1, "user": 1}], "meta": {}, "annotation_approver": null}
{"id": 199, "text": "5.764 gram amfetamin og 4.357 ecstasypiller. Sådan lød det i dag i Retten på Bornholm, da en 39-årig mand fra Nexø blev idømt syv års fængsel for blandt andet besiddelse af den store mængde narkotika. Politiet konfiskerede narkotikaen på adresser i henholdsvis Nexø og Rønne den 1. maj i år, og i den forbindelse fik ordensmagten fat i den 39-årige, som har været varetægtsfængslet lige siden. Ved tirsdagens retsmøde tilstod manden både at have opbevaret og at have haft til hensigt at sælge stofferne videre. De mange kilo amfetamin og tusindvis af piller er tilsammen den største beslaglæggelse af stoffer i øens historie, og ifølge politiet har sagen forbindelse til bandemiljøet, siger efterforskningsleder ved Bornholms Politi, Henrik Schou. - Vores tese er, at der er en bandegruppe fra Københavns-området, som tænker på at etablere sig på Bornholm. De vil have narkomarkedet her på øen, siger han. Henrik Schou understreger dog, at det endnu ikke er lykkedes banderne at få overtaget markedet på Bornholm, og sådan skal det gerne blive ved med at være. - Vi stiller skarpt på det her problem med banderne og den følgekriminalitet, de tager med sig. Vores indsats bygger på, at vi både forebygger og strafforfølger dem, som er impliceret, siger Henrik Schou. Kim Møller er lektor og ph.d. ved Malmø Universitet, og han har i en årrække forsket i den kriminelle underverdens salg af narkotika. Han skønner, at den store mængde ikke nødvendigvis skulle ende i de bornholmske næser og munde. - Bornholm er jo en ganske attraktiv feriedestination, og de her stoftyper ser vi typisk i nattelivet. Det kunne være, at man gerne vil servicere de tilrejsende i løbet af sommermånederne. Jeg tvivler på, at der er et ekstraordinært højt forbrug af amfetamin i forhold til det øvrige Danmark, siger Kim Møller. Narkofangsten er blevet sat i forbindelse med et knivstikkeri, som indtraf i slutningen af juli i år, da en 30-årig mand blev stukket ned på Lille Torv i Rønne. Manden overlevede. Bornholms Politi er forsigtig med at komme med oplysninger omkring den del af sagen, men Kim Møller mener, at der typisk opstår vold, når så store partier narkotika beslaglægges af politiet. Alene amfetamin kan koste 200-300 kroner per gram, og derfor er det store summer, der pludselig går tabt, og det må nogen bøde for, siger Kim Møller. - Når politiet konfiskerer et stort lager, er der pludselig problemer i narkoøkonomien. Så er der nogen, som skylder penge, og dem kan de ikke betale, fordi deres varer er gået tabt. Så tyr bagmændene til vold, siger lektoren. Ved dagens retssag havde anklager ved Bornholms Politi Benthe Pedersen krævet ikke mindre end otte års fængsel, mens den 39-åriges forsvarer Mikael Skjødt argumenterede for fem års fængsel. Det endte altså med syv år, og den 39-årige modtog dommen.", "annotations": [{"label": 2, "user": 1}], "meta": {}, "annotation_approver": null}
{"id": 200, "text": "Når landmanden skal høste, skal der være de helt optimale vejrforhold. For hvis kornet er for vådt, og jorden er for fugtig, kan landmanden godt lade mejetærskeren blive i laden. Derfor er det vigtigt, at landmanden får de helt rigtige vejrinformationer på sin mark, og på Bornholm er man rigtig godt med, når det kommer til at få informationer om netop vejret. 12 vejrstationer fordelt rundt omkring på øen udgør nemlig det mest fintmaskede net af vejrstationer i Danmark, der gør det muligt for landmændene at få minutiøse oplysninger om blandt andet luftfugtighed, nedbørsmængder og jordtemperatur på deres marker. - Det er ingen tvivl om, at andre landsdele er misundelige på Bornholm i forhold til vejrstationerne, lyder det fra planteavlskonsulent Jacob Nielsen fra Bornholms Landbrug og Fødevarer. De mange vejrstationer gør det muligt for landmændene at få et overblik over deres enkelte marker via deres telefon, og det betyder, at landmændene får langt lettere ved at planlægge deres arbejde, når de skal finde ud af, hvor mejetærskeren skal hen. Landbrugene er i dag så store, at de strækker sig over store arealer med lange afstande mellem markerne, og det betyder, at vejrsituationen kan være anderledes fra mark til mark. - Hvis eksempelvis en landmand arbejder på en mark et sted, og planen er, at han skal til en anden mark, hvor det pludselig regner, så kan han nemt spare turen, siger Jacob Nielsen. Det er grovvareselskabet DLG, som står bag de mange vejrstationer på Bornholm, og samtlige af øens landmænd har mulighed for at tilgå systemet. Selskabets lokalformand på Bornholm, Lars Tolstrup, har, ikke overraskende, ros tilovers for vejrstationerne, som han også selv bruger i sin dagligdag, når han skal vurdere sine marker, som ligger flere kilometer fra hinanden. Før vejrstationerne måtte han starte bilen og køre ud til markerne for at tjekke, om markerne nu også var klar til at blive høstet. - Hverdagen er blevet meget nemmere for mig – jeg kan eksempelvis vurdere, hvor det har regnet efter et tordenvejr, og ved hjælp af vejrstationerne kan jeg nemmere tilrettelægge min hverdag, lyder det fra Lars Tolstrup. I sit embede som lokalformand for DLG er han også sikker på, at vejrstationerne ikke kun er en fordel for landmændene, men også for DLG selv. - Selskabet kan fortælle sine købere af korn, hvor meget sol det har fået i en sæson, og på den måde kan vi koble en historie på kornet, siger landmanden. Projektet med vejrstationer er betalt med penge fra BAF-fonden, som er en række fondsmidler, der stammer fra Bornholms gamle grovvareselskab.", "annotations": [{"label": 2, "user": 1}], "meta": {}, "annotation_approver": null}
{"id": 201, "text": "Det var tilbuddet om en nybygget ungdomsbolig tæt på uddannelsesstedet og til bare 2.800 kroner om måneden, der fik 23-årige Mads Larsen til flytte fra København til Bornholm for at tage en to-årig HF-eksamen. - Jeg sammenlignede boligpriser i København med priser andre steder, og det kostede stort set bare det halve på Bornholm. - Samtidig bor min fars familie på øen, så jeg kunne slå to fluer med et smæk ved at vælge at tage en HF i Rønne, siger Mads Larsen. For en uge siden startede han på Campus Bornholm i Rønne, hvor alle ungdomsuddannelser og videregående uddannelser på Bornholm er samlet. Mads Larsen er ikke alene om at vælge Bornholm, fordi der er billige boliger, når man er under uddannelse. På Sundheds- og Sygeplejeuddannelsen er uddannelsesleder Bonnie Gudbergsen ikke i tvivl om, at det tæller, når unge søger ind på sygeplejerskeuddannelsen på øen. Cirka halvdelen af de 50 studerende på en årgang flytter til øen for at blive sygeplejerske. - Gode og billige ungdomsboliger gør uddannelsen på Bornholm mere attraktive - og vi har behov for flere tæt på Campus, og gerne toværelses lejligheder til lidt ældre studerende, siger Bonnie Gudbergsen. Lige præcis det ønske kan de studerende få opfyldt, hvis Bornholms Regionskommune siger ja til en ansøgning fra Bornholms Boligselskab, der gerne vil bygge yderligere 45 nye ungdomsboliger, hvor halvdelen skal være toværelses. - Planen er, at vi sammen med Campus kan tiltrække flere uddannelsessøgende ovrefra, fordi det er svært at få en ungdomsbolig i København, de er ofte meget dyre og ligger langt fra studiet. Det er anderledes her, siger direktør Ole Schou Mortensen fra Bornholms Boligselskab. Mads Larsens nybyggede ungdomsbolig er en del af et andet almennyttigt boligselskab, BO42, der lige nu har 63 ungdomsboliger i alt. 30 af dem er nybyggede, og de ligger alle tæt på Campus Bornholm. Det samme vil de 45 planlagte boliger i Bornholms Boligselskab komme til.", "annotations": [{"label": 2, "user": 1}], "meta": {}, "annotation_approver": null}
{"id": 202, "text": "Der er travlt ud for Bornholms kyst i øjeblikket. For i denne uge gik otte Østersø-nationer sammen for at træne deres beredskab mod olieforurening, og hvordan de sammen kan redde Østersøens fugle, fisk og fauna mod et altødelæggende olieudslip. Den årlige øvelse afholdes for 29. gang i år, og samtlige Østersø-lande på nær Letland og Rusland deltager. DR var med tidligt onsdag morgen på Forsvarets miljøskib Gunnar Thorson, der er en del af det danske bidrag til øvelsen. Øvelsen startede tirsdag og slutter i dag.", "annotations": [{"label": 2, "user": 1}], "meta": {}, "annotation_approver": null}
{"id": 203, "text": "Musikfestivalen Glastonbury i England aflyses på grund af coronavirus. Den britiske musikfestival skulle have været afholdt fra den 24. - 28. juni i år med omkring 135.000 festivalgæster tilstede. Aflysningen kommer blot seks dage efter, at Glastonbury Festival en lang række af årets hovednavne, der blandt andre talte Dua Lipa, Paul McCartney, Taylor Swift og Kendrick Lamar. De to sidstnævnte står også på plakaten for årets Roskilde Festival, der afholdes den 27. juni - 4. juli. Glastonbury har selv annonceret det på sin Twitter-profil, hvor de kalder aflysningen den \"eneste gangbare løsning\". - Vi er så kede af, at denne beslutning er blevet truffet. Vi havde ikke andet valg, skriver festivalen blandt andet. Arrangørerne forklarer yderligere, at man har valgt at aflyse årets festival, fordi man ikke længere mener, det er muligt at stable en festival på benene givet tingenes tilstand. - Vi håber meget, at situationen i Storbritannien er forbedret markant i slutningen af juni - men selv hvis den er, er vi ikke længere i stand til at bruge de næste tre måneder med de tusindvis af arbejdere her på gården, der skulle hjælpe os med det enorme arbejde med at bygge infrastruktur og forlystelser (på festivalpladsen). Den fem dage lange Glastonbury Festival afholdes i den lille by Pilton nær Glastonbury i Somerset, England og kunne i år - ligesom Roskilde Festival - have fejret sit 50 års jubilæum. Sidste uge offentliggjorde den amerikanske musikfestival Coachella, at man har valgt at udskyde festivalen, der skulle have været afholdt over to weekender i april, til nye datoer i oktober. Aflysningen af Glastonbury får umiddelbart ingen konsekvenser for afholdelsen af Roskilde Festival. Det siger Roskilde Festivals talskvinde Christina Bilde i en skriftlig udtalelse: \"Det er meget trist, at en så stor og betydningsfuld festival som Glastonbury må aflyse på grund af de ekstraordinære omstændigheder. Det har umiddelbart ikke betydning for Roskilde Festival, at Glastonbury Festival aflyser. Vi forventer stadig at afholde festivalen, og vi er i fuld gang med planlægningen. Vi forstår fuldt ud, at mange bliver bekymrede over, om Roskilde Festival også er i fare nu, fordi de to festivaler ligger så tæt på hinanden og også deler en række kunstnere på plakaten. Men det er svært at sammenligne festivalerne så direkte. Blandt andet skriver Glastonburys arrangører, at de aflyser, fordi de har en meget lang opbygningsperiode, hvor tusinder af frivillige og medarbejdere samles tre måneder før festivalens start og bor og bygger op sammen. Sådan er det ikke hos os, hvor vi opbygger festivalpladsen over kortere tid og tættere på start. Der er en række andre store festivaler i Europa, som finder sted i samme periode som Glastonbury og Roskilde Festival. Dem har vi et stærkt samarbejde med og i tæt dialog med. Vi deler alle opfattelsen af, at det er muligt at gennemføre vores festivaler til sommer og er enige om at fortsætte planlægningen af dem. Glastonburys aflysning betyder derfor ikke, at kunstnerne ikke tager på turné, og aflysningen har derfor heller ikke betydning for vores program\". Hos fynske Heartland, der efter planen løber af stablen d. 29. - 31. maj, lyder meldingen, at man ingen kommentarer har for nuværende, men pressemand Peter Storgaard henviser til , hvor man tidligere har meldt info ud vedrørende coronavirussen. - Vi følger nøje myndighedernes anbefalinger og udviklingen, men som situationen er på nuværende tidspunkt, vil de forebyggende restriktioner, der er gældende pt., ikke påvirke afviklingen af Heartland til sommer. Sikkerheden for vores kunstnere, gæster og personale er selvfølgelig altid vores højeste prioritet, skriver Heartland på sin hjemmeside. Heller ikke festivalerne Northside, Tinderbox og Jelling Musikfestival ønsker at kommentere på aflysningen af Glastonbury.", "annotations": [{"label": 1, "user": 1}], "meta": {}, "annotation_approver": null}
{"id": 204, "text": "Da Skattestyrelsen på Østerbro og politistationen på Nørrebro blev bombet tidligere på måneden, væbnede betjentene fra Københavns Politi sig med både mus og tastatur. Med få museklik kunne de trække på det såkaldte POLcam-register for at finde ud af, hvilke overvågningskameraer der var i nærheden af gerningsstederne og på den måde at komme tættere på mulige gerningsmænd. POLcam giver ordensmagten overblik over, private hjem, kontorer og butikker med overvågningskameraer, som politiet kan bruge i forbindelse med efterforskning af kriminalitet. Det er et år siden, at registret gik fra at være et pilotforsøg i Københavns Politikreds til at være et landsdækkende overvågningsregister, som nu rummer 16.161 steder med overvågningskameraer, som politiet kan benytte. Det viser nye tal fra Rigspolitiet, der også glæder sig over registrets mange kameraer. - Det er mange flere, end vi havde før, så på den måde er det ganske tilfredsstillende, at så mange steder er blevet registret, siger vicepolitiinspektør i Rigspolitiet Henrik Andersen. Han vurderer, at borgere, virksomheder og kommuner siden oktober har registreret 500 til 1.000 nye steder om måneden. Og registret gør politiets arbejde langt mere effektivt. I forbindelse med efterforskningen af de to eksplosioner i København kunne politiet hurtigt tage kontakt til kameraernes ejere for at få udleveret optagelserne, som kan vise sig at være værdifulde i efterforskningsarbejdet. - Tidligere skulle vi gå fra dør til dør i et område og spørge, om der overhovedet fandtes videoovervågning. Nu kan vi allerede fra stationen planlægge vores indsats og vurdere, hvor vi først skal gå hen, siger Henrik Andersen fra Rigspolitiet. En af dem, der har ladet sit overvågningskamera registrere i POLcam, er Claus Munk, som bor i den sydlige del af Rønne på Bornholm. Han har selv installeret et overvågningskamera i sin indkørsel, fordi flere borgere på Bornholm har oplevet at få hjulboltene på deres biler løsnet. Af samme grund har han også ladet sit kamera registrere hos politiet. - Jeg kan måske hjælpe, hvis der er andre i mit nærområde, som bliver udsat for denne type kriminalitet. Politiet har så mulighed for at rette henvendelse til mig, hvis det bliver relevant. Den mulighed ville de ikke have, hvis jeg ikke havde budt kameraet ind, siger han. Claus Munk har installeret flere kameraer på sin ejendom og kan holde øje med hele matriklen via sin smartphone, og selvom kameraerne primært er til for at beskytte ham selv og familien, mener han, at det er vigtigt også at kunne hjælpe naboerne. - Det er fint nok, at vi værner om os selv, men hvis vi kan hjælpe vores naboer og venner, så skal man også det, mener jeg. Det er langt fra kun private, der fortæller politiet om deres kameraer. Flere city- og handelsforeninger opfordrer aktivt medlemmernes til at lade deres overvågning registrere, så politiet får nemmere ved at efterforske hærværk og tyverier. Det er også tilfældet i Vejle, fortæller city-chef Marianne Jeppesen. - Vi er nødt til at stå sammen, hvis vi vil det her til livs. Jeg er selv udfordret af, at vi skal overvåges i det offentlige rum. Men hensynet til at få løst problemerne vejer tungere for mig, end at vi bliver overvåget. Så ja - jeg er på, siger hun. Kaffebaren Bryg Coffee House på gågaden i Vejle er en af de butikker, der har ladet sig registrere. Og det var ganske nemt, fortæller indehaver Maria Olsen: - Har man sit NemId i nærheden, så er det super nemt, forklarer hun. I Kolding oprettede butikkerne i midtbyen for nogle år siden deres egen liste over kameraer, men nu er det tid for butikkerne at registrere sig i det landsdækkende register. - Det vil jeg sende ud til mine medlemmer. For det er den rigtige vej at gå, siger citychef Mette Schumacher.", "annotations": [{"label": 2, "user": 1}], "meta": {}, "annotation_approver": null}
{"id": 215, "text": "Når dronning Margrethe tirsdag aften har holdt tale til befolkningen i lyset af coronakrisen, så var det et historisk øjeblik. Tager man nytårstalerne og proklamationstalerne - altså de taler der bliver holdt, når en ny monark udråbes - ud af ligningen, så skal vi helt tilbage til afslutningen af Anden Verdenskrig for at finde den sidste gang, at en dansk monark talte til danskerne i lyset af en krise. I år er det 75 år siden. Dengang var det dronningens farfar, Christian 10., der talte til danskerne. Det var den 5. maj 1945, og Danmark var lige blevet befriet af den tyske besættelsesmagt. Det foregik i radioen - og hvordan det lød, kan du høre i videoen ovenfor.", "annotations": [{"label": 2, "user": 1}], "meta": {}, "annotation_approver": null}
{"id": 205, "text": "Nu behøver du ikke længere vide præcist, hvor du er henne, når du ringer til alarmcentralen på 1-1-2 fra din mobiltelefon - i hvert fald ikke hvis du har en Android-smartphone. Et nyt system - det såkaldte Advanced Mobile Location eller AML-system - sender nemlig automatisk en SMS til alarmcentralen med dine GPS-koordinater, så alarmcentralen ikke længere skal bruge kostbar tid på at finde ud af, hvor du ringer fra, men kan sende ambulancen afsted uden forsinkelse. - Jeg er overbevist om, at det her system vil komme til at redde liv, siger Martin Collin Fjordholt, der er beredskabsmanager i Region Hovedstadens Akutberedskab. Mange er pressede, når de ringer 1-1-2, og det bliver værre, når man febrilsk leder efter gadeskilte, vejkryds, kantpæle eller markante steder i landskabet for at komme med en så præcis beskrivelse som muligt. - Derfor er det her system en meget stor hjælp for os, siger Martin Collin Fjordholt. Bornholm er et af de områder, der kan komme til at nyde rigtigt godt af det nye system, fordi der er mange steder på øen uden en umiddelbar adresse - det kan være i skoven, i de store naturområder eller på en af øens mange strande. - For hjertepatienter er tiden altafgørende, og med det nye system kan ambulancen være på vej med det samme, siger Jørn-Ole Kristoffersen, der er formand for Hjerteforeningen på Bornholm. Lige nu er det altså kun Android-telefoner, der kan tippe myndighederne med præcise GPS-data, men AML-systemet er på vej til iPhones. - Apple kommer til Danmark inden længe, så vi kan teste de sidste ting og rulle systemet ud til iOS-telefonerne i løbet af efteråret. Vi regner med, at vi inden nytår er så tæt på at kunne indhente oplysninger fra alle danske mobiltelefoner, som vi overhovedet kan komme, siger it-chef i Hovedstadens Beredskab Christian Falberg Goth. Har man en iPhone, kan man stadig bruge 112-app'en, der også viser alarmcentralen præcist, hvor du ringer fra.", "annotations": [{"label": 1, "user": 1}], "meta": {}, "annotation_approver": null}
{"id": 206, "text": "Danish Crowns slagteri i Rønne på Bornholm ligger med stor sandsynlighed oven på et stort begravelsesområde, der har været brugt gennem tusindvis af år. En planlagt udvidelse af slagteriet afslørede for nogle uger siden resterne af en 3.300 år gammel bronzealdergravhøj, som alle troede havde ligget et andet sted i området og desuden var forsvundet for længst. - En af pionererne i Bornholms arkæologi gravede her for 130 år siden, og han fandt centralgraven i gravhøjen med et bronzealdersværd, en ravkniv og en lille kniv, siger arkæolog ved Bornholms Museum Nicolas Braun og tilføjer: - Men vores foreløbige undersøgelser viser, at vi kan stå med et stort gravfelt, der ikke kun indeholder en række 2.000 år gamle grave fra romersk jernalder, men også senere begravelser. Arkæologerne er første lige gået i gang med skovl og murerske, og foreløbig er der dukket tre brandgrave op. Det er grave, hvor den afdøde er blevet brændt og derefter sat i jorden. De er ikke dateret endnu. Højen er kendt op gennem historien og var i en periode også galgebakke og desuden et markant vartegn, der kunne ses fra havet. Selve gravhøjen har været 31 meter i diameter, men der er ikke mere end 1/6 del tilbage af den. Resten er forsvundet under slagteriet, en tømmerhandel, en jernbane, veje og andre moderne byggerier. Det kom bag på fabrikschef Peter Kofoed Nielsen fra Danish Crown i Rønne, at entreprenøren ville støde på en gravhøj under opførelsen af en ny frysetunnel. - Vi havde studeret både gamle optegnelser og kort og troede, at der var fri bane her. Men entreprenøren var ikke i tvivl, da jordlaget skiftede farve og store sten dukkede op, siger han. Hele byggeriet bliver i hvert fald forsinket en måned, og det bliver dyrere end planlagt, inden arkæologerne fra Bornholms Museum er færdige med at undersøge, registrere og gennemfotografere området. Peter Kofoed Nielsen vil ikke sige, hvad ekstraprisen bliver. Han vælger at tage forsinkelsen fra en helt anden vinkel: - Når det nu skal være, er det da lidt skægt, at vi har en gravhøj i baghaven, siger han med et smil.", "annotations": [{"label": 2, "user": 1}], "meta": {}, "annotation_approver": null}
{"id": 207, "text": "Transportminister Benny Engelbrecht (S) vil bede Molslinjen installere stabilisatorer - de såkaldte t-foils - på hurtigfærgerne mellem Rønne og Ystad. Undersøgelser lavet af Force Technology viser nemlig, at stabilisatorerne vil gøre det 20-30 procent mindre ubehageligt at sejle med færgerne i bølgegang. Eller sagt på godt dansk: Langt færre passagerer vil blive søsyge, hvis der bliver monteret t-foil på færgerne. Konklusionen fra den private danske konsulentvirksomhed Force Technology, der blandet lavet skibstekniske undersøgelser, blev offentliggjort i dag. - Det er en klar konklusion, og derfor har jeg også en klar forventning om, at Molslinjen vil installere dem (stabilisatorerne, ). Rederiet har tidligere tilkendegivet, at det vil ske, hvis undersøgelser viser, at det vil forbedre sejladsen for passagererne, siger Benny Engelbrecht til DR Bornholm. Venstres bornholmske folketingsmedlem Peter Juel-Jensen har også en klar forventning om, at Molslinjen påmonterer t-foils på de tre færger, der enten fast eller som afløser sejler på Østersøen. - Men vi er ikke i mål, før vi er sikre på, at bornholmerne både får en mere komfortabel overfart og en bedre regularitet uden mange forsinkelser og aflysninger, siger Peter Juel-Jensen. Molslinjen har også først fået undersøgelsen i dag. Rederiets kommunikationschef Jesper Maack siger derfor kun, at rederiet nu vil læse rapporten grundigt igennem, inden de udtaler sig. Den skibstekniske undersøgelse blev sat igang sidste vinter, fordi mange passagerer oplevede at blive søsyge på turen over Østersøen. Undersøgelsen er blevet udskudt flere gange, og det er da også kun halvdelen af undersøgelsen, der er gennemført - nemlig den, der handler om en forbedret oplevelse for passagererne. Undersøgelsens anden halvdel - som handler om, om færgerne overholder kravet om, hvor mange søsyge, der må være ombord - mangler endnu. Den vil blive gennemført, når færgerne har fået påmonteret stabilisatorerne. Konklusionen om mindre ubehag for passagererne er lavet på baggrund af oplevelsen på færger bygget på samme værft og med samme teknologi som hurtigfærgerne til Bornholm. Hovedfærgen - Express 1 var oprindeligt udstyret med en stabilisator, men den blev pillet af, da Molslinjen overtog færgen. Det er ikke offentligt kendt, hvad det vil koste at påmontere t-foils på færgerne.", "annotations": [{"label": 2, "user": 1}], "meta": {}, "annotation_approver": null}
{"id": 208, "text": "Om lidt under to måneder skulle mere end 180 millioner tv-seere have fulgt med, når årets Eurovision Song Contest rullede over skærmen - men sådan bliver det ikke. Årets udgave af den traditionsrige musikkonkurrence er nemlig blevet aflyst. Det har organisationen EBU (European Broadcasting Union), der står bag Eurovision, . Aflysningen skyldes den igangværende coronakrise, som allerede har betydet, at blandt andet koncerter og flere store sportsbegivenheder - herunder EM i fodbold - enten er blevet aflyst eller udskudt. - Den eskalerende spredning af coronavirussen gennem Europa og de restriktioner, der er blevet sat i værk af mange landes regeringer og de hollandske myndigheder, gør det umuligt for os at afholde begivenheden som planlagt. Vi er dybt skuffede over situationen, udtaler Jon Ola Sand, der er Executive Supervisor for Eurovision Song Contest. Årets Eurovision Song Contest skulle efter planen have været afholdt i Rotterdam i Holland den 12., 14. og 16. maj. I alt 41 lande skulle have deltaget i konkurrencen i år herunder Danmark, der skulle repræsenteres af duoen Ben & Tan med nummeret 'Yes'. Hos DR's redaktør for underholdning Jan Lagermand Lundme mødes beslutningen om at aflyse årets Eurovision Song Contest med forståelse. - Meldingen fra EBU, som vi netop har modtaget, er, at Eurovision Song Contest 2020 er aflyst. Set i lyset af situationen i Europa giver det jo god mening. Lige nu skal alle kræfter bruges på at komme coronavirus til livs, siger Jan Lagermand Lundme og fortsætter: - Det er selvfølgelig super ærgerligt - også for Ben & Tan, der skulle have været afsted for at forsvare de danske farver i år. Men jeg tror, at alle kan se, at det er den rigtige beslutning. Når vi har nærmere detaljer, kommer vi selvfølgelig med flere oplysninger, siger Lagermand Lundme. Også Dansk Melodi Grand Prix fik tidligere på måneden coronavirussens konsekvenser at føle. DR valgte nemlig at afholde det stort anlagte musikshow i salen som følge af regeringens anbefaling om at offentlige begivenheder med mere end 1.000 mennesker samlet. Op til den officielle udmelding har rygterne svirret om forskellige potentielle scenarier for årets konkurrence. Nogle spåede en løsning, hvor de 41 deltagere optrådte direkte fra deres hjemland via satellit, mens andre rygter mente at vide, at showet ville bliver udskudt til senere på året. Ifølge EBU var ingen af overstående scenarier dog holdbare. - Den nuværende situation rundt omkring i Europa vil sandsynligvis forblive usikker de kommende måneder, og på nuværende tidspunkt kan vi ikke garantere, at vi ville være i stand til at holde et event af denne størrelse og med så mange involverede senere i år, skriver arrangørerne på deres om beslutningen om ikke blot at udskyde årets konkurrence til en senere dato. Heller ikke muligheden for, at de deltagende artister optrådte på hjemmebane, var en brugbar løsning, mener EBU. - Det ligger i Eurovision Song Contests dna at bringe delegationer, artister og fans sammen på ét sted og tilbyde en fælles platform, hvor alle artister kan deltage på den samme scene og med den samme mulighed for at stråle, skriver organisationen. Det er første gang i Eurovisions 65 år lange levetid, at en udgave af sangkonkurrencen er blevet aflyst. Ifølge Jon Ola Sand vil man nu arbejde på, at Holland kan være værter for Eurovision Song Contest i 2021.", "annotations": [], "meta": {}, "annotation_approver": null}
{"id": 209, "text": "Lukaz Ipsen har i dag fået medalje for at undvære sin far, der sidste år var udsendt som soldat til Kabul i Afghanistan. Og Victoria og Frederik Voigt har fået medalje for at leve med en far med posttraumatisk stresslidelse, PTSD, efter udsendelser til både Cypern og Irak tilbage i starten af 1990'erne. De er bare tre ud af 35 børn og unge på Bornholm, som i dag fik børnemedalje som en anerkendelse af, at det er svært at have en mor eller far, der i perioder er væk - og hvor de altid frygter, at der kan ske noget alvorligt. Eller hvor de bagefter må leve med forældre, der har fået psykiske problemer. Medaljerne blev uddelt på den årlige flagdag, 5. september, hvor Danmark ærer soldater og andre udsendte. - Medaljerne viser, at vi anerkender, at børn af soldater og andre udsendte har det svært - men at andre kan have svært ved at sætte sig ind i det. Det her er bare én af måderne at vise det offentligt og overfor alle, siger formanden for Bornholms Veteranforum og pensioneret officer, Richard Sølvertorp. Familienetværket for pårørende til soldater og veteraner står bag medaljen, men landets veteranforeninger og forsvaret bakker fuldt og helt op om initiativet. - Børnene har det sværest. Derfor er jeg meget glad for at kunne give den her anerkendelse, siger miljøminister Lea Wermelin, der delte medaljer og diplomer ud på Bornholm. På Bornholm, hvor flagdagen så dagens lys i 2009 og siden har bredt sig til resten af landet, står Veteranforum også bag et netværk, hvor børn af udsendte kan mødes med andre børn, der kender alt til angsten og problemerne. Den idé bliver nu udbredt til resten af landet, så alle danske børn af udsendte kan få ekstra søtte - denne gang med Forsvaret som bagmand. Flagdagen er blevet fejret over hele landet i dag, og der er delt børnemedaljer ud en række steder.", "annotations": [{"label": 2, "user": 1}], "meta": {}, "annotation_approver": null}
{"id": 226, "text": "Forestil dig følgende: Du skal løbe et orienteringsløb med bidske hunde i hælene. Du skal overnatte to uger ude i vinterens våde og kolde vejr. Du får ingen mad, og så skal du angribe fjendtlige installationer og udpege vigtige mål. Det har været virkeligheden for de tre soldater, som i dag fik overrakt en sølvdolk for at have gennemført det såkaldte 'Enkeltkæmper'-kursus på Bornholm. Kurset har været afholdt siden 1965 på Bornholm, og det har til formål at ruste soldaterne til den ultimative overlevelsessituation uden moderne remedier. Kurset anses for at være så hårdt, at mange soldater bruger det som forberedelse, inden de kaster sig ud i optagelsen til de danske specialstyrker.", "annotations": [{"label": 2, "user": 1}], "meta": {}, "annotation_approver": null}
{"id": 210, "text": "Er du en af dem, der nåede at skaffe en billet til årets Roskilde Festival, men som frygter, at coronavirusset sætter en stopper for Danmarks største festival, så kan du slappe af. I hvert fald lidt endnu. Orange Scene og de syv andre scener vil nemlig komme op at stå, når festivalen åbner op for teltpladserne 27. juni. Det siger festivalens talskvinde, Christina Bilde. Tidligere i dag meldte den britiske festival Glastonbury ellers ud, at de aflyser årets festival på grund af coronavirusset. Festivalen har blandt andre de to hovednavne Taylor Swift og Kendrick Lamar på plakaten, som en uge senere spiller i Roskilde. Samtidig med meldingen fra Glastonbury har flere valgt at sætte deres Roskilde-billetter til salg på dba.dk. Men aflysningen får altså ingen konsekvenser for den danske festival. - Det får ingen betydning for Roskilde Festival, at Glastonbury må aflyse på grund af de ekstraordinære omstændigheder. - Vi forventer stadig at afholde festivalen, og vi er i fuld gang med planlægningen, siger Christina Bilde i en skriftlig udtalelse. Hun skriver, at det er meget trist at den britiske festival har måttet aflyse, og at hun godt forstår, at det kan skabe bekymring blandt dem, der har købt billet til årets Roskilde Festival. Men selvom de to festivaler deler flere musiknavne og ligger så tæt på hinanden tidsmæssigt, så er der ifølge hende ingen grund til bekymring. - Blandt andet skriver Glastonburys arrangører, at de aflyser, fordi de har en meget lang opbygningsperiode, hvor tusinder af frivillige og medarbejdere samles tre måneder før festivalens start og bor og bygger op sammen. Sådan er det ikke hos os, hvor vi opbygger festivalpladsen over kortere tid og tættere på start, skriver hun. Desuden skriver hun, at Roskilde Festival samarbejder med en række andre store festivaler i Europa, som finder sted samtidig. De festivaler har Roskilde dialog med, og de forventer, ifølge Christina Bilde, også at gennemføre deres festivaler. - Glastonburys aflysning betyder derfor ikke, at kunstnerne ikke tager på turné, og aflysningen har derfor heller ikke betydning for vores program, skriver hun. Roskilde Festival finder sted fra 27. juni til 4. juli.", "annotations": [{"label": 1, "user": 1}], "meta": {}, "annotation_approver": null}
{"id": 211, "text": "Alt for mange patienter og pårørende kan ikke bruge den nye Patientguide, som Region Hovedstaden lige har offentliggjort. Den indeholder godt nok alt det, vi har brug for at vide både før, under og efter et sygdoms- eller behandlingsforløb - men guiden ligger kun i elektronisk form på nettet. Det vil afholde mange især ældre patienter fra både at finde og bruge den, mener blandt andre Diabetesforeningen og Kræftens Bekæmpelse på Bornholm. - Alt for mange af vores medlemmer har slet ikke den rutine, der skal til for at bruge en elektronisk guide. De har brug for information på tryk, lyder det fra de to patientorganisationer. Men det er en dårlig idé at have guiden i en supplerende papirudgave, siger enhedschef Lisbeth Willemoes Larsen fra Patient- og Borgerkommunikation i Region Hovedstaden. - Vi lever i en digital tidsalder, og ved at holde guiden rent digitalt kan den hele tiden være opdateret, siger Lisbeth Willemoes Larsen. Hun påpeger, at guiden er tænkt som et supplement til den information, patient og pårørende får på hospitalet, hos den praktiserende læge eller kommunen. Kræftens Bekæmpelse på Bornholm har i 12-14 år haft alle informationer, arrangementer og tilbud på sin hjemmeside. Alligevel oplever formand Lis Hamfeldt Pedersen ofte, at folk først bliver opmærksomme på tingene, når de får stukket et stykke papir i hånden. - Derfor giver vi nu alle bornholmske kræftpatienter en lille brun pose med den vigtigste information, så de kan tage den frem, når de har overskud til det. Derfra kan de så få eller finde mere information, siger Lisbeth Hamfeldt Pedersen. Samme oplevelse har Claus Westh, der er formand for Diabetesforeningen på Bornholm. - Derfor bør patienter og pårørende også få et tilbud om, at for eksempel sygehuset kan printe de relevante oplysninger fra Patientguiden ud til patienterne, siger han. De to patientforeningsformænd bliver bakket op af professor Louise Jane Phillips fra Institut for Kommunikation og Humanistisk Videnskab på RUC. - Vi ved allesammen godt, at det kan være svært at orientere sig på internettet - også selv om vi er vant til at bruge en pc. Derfor er det nemt at forstå, at patientorganisationerne er skeptiske overfor information, der kun findes digitalt, siger Louise Jane Phillips. Hendes råd er derfor, at informationen også skal kunne fås på papir. - Det er et spørgsmål om tilgængelighed, konstaterer hun.", "annotations": [{"label": 2, "user": 1}], "meta": {}, "annotation_approver": null}
{"id": 212, "text": "I årevis har de danske pindsvin snøftet rundt i vores haver med en hemmelighed i næsen. To ud af tre pindsvin bærer nemlig rundt på MRSA i deres snuder. Det viser en omfattende undersøgelse lavet af ph.d. og pindsvineforsker Sophie Lund Rasmussen fra Biologisk Institut ved Syddansk Universitet og Naturama i samarbejde med forskere på Statens Seruminstitut. Det var svine-MRSA, der satte Sophie Lund Rasmussen i gang med studiet. Hun ville finde ud af, om pindsvinet kunne være det dyr, der spredte svine-MRSA til mennesker uden kontakt til svinestalde. Til sin afhandling har hun derfor undersøgt 188 døde pindsvin fra hele landet - og resultatet var overraskende. - Det viste sig, at 61 procent af pindsvinene var bærere af MRSA-bakterien - men en anden type end den, svin bærer rundt på. Og modsat svine-MRSA har jeg ikke fundet smitte hos nogle af de mennesker, der er i tæt kontakt med pindsvin, siger Sophie Lund Rasmussen. Det er første gang, at så mange vilde dyr systematisk bliver undersøgt for MRSA, men mindre undersøgelser har hidtil påvist, at op til 14 procent af vilde dyr i naturen er bærere af MRSA. - Opdagelsen ændrer jo ikke noget for pindsvinene, som sikkert har båret denne bakterie i årevis, men det er først nu, vi har opdaget det. Derfor skal man heller ikke være bange for at få MRSA, hvis man har pindsvin i haven, siger Sophie Lund Rasmussen. Hun har en teori om, hvorfor så mange pindsvin er smittet: Pindsvinenes MRSA-bakterier har udviklet resistens mod en naturskabt type antibiotika, som pindsvinene bærer med sig rundt. - Pindsvin har ofte en svamp i huden, der spytter penicillinlignende stoffer ud for at fjerne andre bakterier, og noget tyder på, at pindsvinenes MRSA-bakterier kan have udviklet resistens, fordi de hele tiden bliver bombarderet med stoffet. - Det er med andre ord første gang, vi har påvist, at antibiotikaresistens kan udvikle sig i naturen, siger Sophie Lund Rasmussen. For ph.d. og sektionsleder for Bakterier, Parasitter og Svampe Anders Rhod Larsen fra Statens Seruminstitut er fundet af så mange MRSA-bærere interessant, fordi det er en relativ ny type MRSA. - Nu kan vi få et indblik i, hvordan antibiotikaresistens udvikler sig i naturen. Pindsvinene er det første eksempel, vi ser på det. Det er helt banebrydende, siger Anders Rhod Larsen. Den nye viden fører dog ikke umiddelbart til nye måder at behandle de normale og resistente MRSA-bakterier på. Alt i alt har Sophie Lund Rasmussen fået 697 døde pindsvin indsamlet i hele landet, og hun fortsætter nu med at se på blandt andet den naturlige antibiotikaresistens ved hjælp af pindsvinene. Men de skal også lægge krop til en lang række andre undersøgeser - blandt andet hvilke giftstoffer, der ophober sig i pindsvin, om de får kræft, og hvad de æder.", "annotations": [{"label": 2, "user": 1}], "meta": {}, "annotation_approver": null}
{"id": 213, "text": "Bagmanden bag den største narkofangst på Bornholm nogensinde skal 12 år i fængsel. Det afgjorde Retten på Bornholm i dag på baggrund af en tilståelse fra den 33-årige mand. Manden erkendte flere af sagens forhold under dagens retsmøde. Han pointerede dog, at han var blevet truet af personer med tilknytning til rockergrupperingen Satudarah til at opbevare 27 kilo amfetamin og for at have fragtet adskillige kilo amfetamin og tusindvis af ecstasypiller til Bornholm via sejlbåd i påsken. Chefanklager hos Bornholms Politi Benthe Pedersen Lund havde krævet minimum 12 års fængsel, og derfor glæder hun sig også over dagens dom. - Jeg kan ikke sige andet, end at jeg er yderst tilfreds, fordi retten har fulgt anklagemyndighedens begæring på en straf mellem 12-14 år, siger hun. Mandens forsvarsadvokat Jane Ranum så anderledes på dagens dom. Hun mener, at der er formildende omstændigheder i sagen, da manden ikke opbevarede og transporterede stoffer for egen vindings skyld. - Han har handlet under tvang, han er blevet truet og været under pres. Desuden har han ikke tjent noget på det, så derfor mener jeg, at han bør have en mildere dom, end hvad man måske vil give i sager med de her mængder narko, siger Jane Ranum. Den 33-årige ankede dommen på stedet. Sagen begyndte den 1. maj i år, da Bornholms Politi konfiskerede 5.764 gram amfetamin og 4.357 ecstasypiller på adresser i Nexø og Rønne. En 39-årig mand fra Nexø blev anholdt af politiet i forbindelse med narkofangsten, og han blev senere idømt syv års fængsel for netop opbevaring af stofferne og for at have til hensigt at sælge dem videre. Han tilstod begge forhold i retten. Narkofangsten, som af politiet kaldes det største narkofund på Bornholm, ledte efterforskerne til Københavns-området, da man mente, at sagen havde forbindelse til rockergrupperingen Satudarah, som planlagde at sælge narkotika på Bornholm. Sammen med politiets bandeenhed Særlig Efterforskning Øst fik Bornholms Politi den 4. juli fat i den 33-årige, og ordensmagten fandt desuden de 27 kilo amfetamin på mandens bopæl i hovedstaden. Derudover fandt politiet også ammunition på adressen.", "annotations": [{"label": 2, "user": 1}], "meta": {}, "annotation_approver": null}
{"id": 214, "text": "Ikke én eneste person er blevet sigtet eller afvist ved grænsen mellem Tyskland og Bornholm, siden grænsekontrollen blev indført i januar 2016. 54.375 rejsende er blevet kontrolleret ved færgens ankomst i Rønne, og Bornholms Politi har lagt knap 1.100 mandetimer ved den dansk-tyske grænse på Bornholm, hvor der har været kontrol ved 632 ud af samlet 644 ankomster. Det viser tal fra Bornholms Politi og Rigspolitiet, som DR Bornholm har fået indsigt i. - Det viser klart, at der er tale om ren symbolpolitik at have den grænsekontrol mod Tyskland, mener den radikale retsordfører Kristian Hegaard. Men den tolkning vil den socialdemokratiske retsordfører i Folketinget Jeppe Bruus ikke købe. - De tal giver grund til at se på, om grænsekontrollen har et omfang, der svarer til de forventninger, vi har. For mig at høre lyder det som om, at omfanget af grænsekontrollen måske er lige lille nok, siger Jeppe Bruus. Han mener ikke, at tallene fra Bornholm giver grund til at slække på kontrollen, så længe de ydre grænser til Europa er under pres. - Det giver ingen mening at have en grænsekontrol mod Tyskland ét sted, men ikke et andet. Hvis vi har en grænsekontrol, skal den selvfølgelig være dækkende, siger Jeppe Bruus. Retsordfører Peter Skaarup fra Dansk Folkeparti mener lige som Jeppe Bruus, at det kan handle om, at grænsekontrollen skal intensiveres, men det behøver ikke være politifolk. - Man skal så vidt muligt erstatte politiet med Hjemmeværnet og Forsvaret, så det frigør politifolk til borgernært politiarbejde, siger Peter Skaarup. I gennemsnit bruger Bornholms Politi mellem 30 og 40 minutter, fra bilerne begynder at trille i land fra færgen, og indtil de sidste biler og passagerer er gennem kontrollen. Bornholms Politi får assistance fra politikredse i det øvrige land for blandt andet at kunne lave grænsekontrol ved færgeankomsterne fra Tyskland. Alligevel mener Nikolai Bebe Jensen, der er næstformand for Bornholms Politis politiforening, ikke, at det går nævneværdigt ud over andre opgaver. Grænsekontrollen er midlertidig, men er blevet forlænget ad flere omgange, og den står til at udløbe den 12. november i år.", "annotations": [{"label": 2, "user": 1}], "meta": {}, "annotation_approver": null}
{"id": 216, "text": "I sidste uge blev en 39-årig bornholmer idømt syv års fængsel for besiddelse af omkring seks kilo amfetamin og 4.300 ecstasypiller. Nu har politiet anholdt en af dem, som angiveligt har leveret stofferne til bornholmeren. For i forbindelse med efterforskningen af det store narkofund på Bornholm har Københavns Politi, i samarbejde med Bornholms Politi, anholdt en 33-årig mand fra Københavnsområdet, som havde 27 kilo amfetamin på sin adresse, skriver politiet i en pressemeddelse. Anklagemyndigheden på Bornholm oplyser ydermere, at den 33-årige har handlet på vegne af rockergrupperingen Satudarah. - Det er en ret stor fisk, det må jeg siger, lyder det fra Benthe Pedersen Lund, der er chefanklager hos Bornholms Politi. Den 33-årige er nu sigtet for overtrædelsen af loven om euforiserende stoffer, som i yderste konsekvens kan udløse helt op til 16 års fængsel, og det er en stor sag for Bornholms Politi. - Det er den største narkosag, vi nogensinde har kørt her på Bornholm, siger chefanklageren. Benthe Pedersen Lund forventer en hård straf til den formodede bagmand, hvis han bliver dømt i sagen. For manden har ifølge anklageren erkendt at have de 27 kilo amfetamin på sin bopæl, samt at have sørget for at over 4.300 ecstasypiller og knap seks kilo amfetamin kom til Bornholm. - Vi vil gå efter en ret betydelig fængselsstraf i og med, at sagen med de næsten seks kilo amfetamin udløste syv års fængsel. Her har vi en, som skal dømmes for 27 kilo oveni de seks kilo, siger Benthe Pedersen Lund. I forbindelse med anholdelsen har politiets bandeenhed ”Særlig Efterforskning Øst” hjulpet Bornholms Politi med observationer, ransagning og anholdelsen af den 33-årige, lyder det fra efterforskningsleder fra Bornholms Politi Henrik Schou, som forventer, at der er flere sager på vej. - Vi vil selvfølgelig efterforske videre og sprede vores efterforskning og strafforfølge dem, vi kan, siger han. Men Henrik Schou påpeger, at efterforskningen blot er en af de to ben, som Bornholms Politi arbejder på i forbindelse med sagen. For kampen mod narkotika handler ligeså meget om det præventive arbejde i forhold til dem, som tager stoffer. - Den måde vi kan tage de lavthængende frugter på, er de unge mennesker, som kan påvirkes af deres forældre, så vores anbefaling herfra er, at forældrene indgår i samarbejdet mod at bekæmpe narkotika på Bornholm, siger Henrik Schou. Den 33-årige er også sigtet for brud på våbenloven, da ordensmagten fandt ammunition på mandens adresse i hovedstaden. Han har siddet varetægtsfængslet siden den 4. juli. Mandens forsvarsadvokat vil ikke udtale sig på grund af navne- og referatforbud i sagen.", "annotations": [{"label": 2, "user": 1}], "meta": {}, "annotation_approver": null}
{"id": 217, "text": "Danske skuespillere, musikere og kunstnere er hårdt pressede, fordi coronavirusset blandt andet har betydet aflysninger arrangementer og shows. Det har medført, at mange artister har mistet deres indkomst. Der er 10.000 udøvende kunstnere herhjemme, og nu har Dansk Artist Forbund bedt kulturminister Joy Mogensen (S) om en hjælpepakke. - Vi er jo ansat fra sten til sten og måned til måned. Lige nu ligger alle kunstneres kontrakter og aftaler stille for de næste måneder, og de er simpelthen bare sendt hjem. Så det er virkelig alvorligt, fortæller Lena Brostrøm, der er formand for kunstnerne. De seneste dage har for dele af erhvervslivet og for lønmodtagerne. Men ifølge Lena Brostrøm falder artisterne uden for hjælpepakkerne. Derfor mødtes Artistforbundet og en række andre foreninger fra den kreative branche i dag med kulturminister Joy Mogensen over Skype. Deres budskab var, at der er brug for en hjælpepakke både til artisterne og til de teatre og spillesteder, der skal hyre dem, når coronakrisen er overstået: - I et samfundsperspektiv kunne man måske godt tænke, \"nåh ja, den lille gruppe kunne man måske tage sig af til sidst\". Men det er rigtig vigtigt for kunstens overlevelse, så der er noget at putte op på de scener fremadrettet, siger Lena Brostrøm. Joy Mogensen ville på mødet ikke love hjælp her og nu, men bad i første omgang kunstnerne om flere oplysninger for at se nærmere på deres problemer.", "annotations": [{"label": 2, "user": 1}], "meta": {}, "annotation_approver": null}
{"id": 218, "text": "Selvom der både er fastboende og rigtig mange cykelturister langs den bornholmske kyst mellem Hasle og Hammershus, er strækningen helt uden mobildækning. Man kan ikke engang ringe 1-1-2 til alarmcentralen. Og Bornholm er ikke alene om at have store døde mobilhuller. Det oplever man stadig mange steder i de tyndt befolkede områder i Danmark, og der er ikke udsigt til, at det bliver bedre. Finn Bruun Jensen har flere gange oplevet alvorlige cyklistuheld med både lejrskoleelever og udenlandske turister, hvor der har været behov for ambulance. - Det seneste uheld oplevede vi for tre uger siden, hvor en tysk kvinde væltede på cykel. Vi var heldigvis hjemme og kunne ringe efter en ambulance inde fra vores hus. Men det kan være svært at finde nogen hjemme tæt på uheldet - og vi kan heller ikke stå ved siden af og yde hjælp, indtil ambulancen kommer, siger Finn Bruun Jensen. Derhjemme kan han ringe op via fastnettelefonen eller en wifi-forbindelse. Bornholms Regionskommune har været i kontakt med både TDC og Telia for at få dem til at sætte master op i blandt andet Teglkås og Helligpeder, men har endnu ikke fået noget ud af det. - Det er alene et spørgsmål om økonomi, mener Claus Munk, der er centerchef for regional udvikling, it og sekretariat i Bornholms Regionskommune. - Teleselskaberne skal bruge nogle millioner kroner på at sætte udstyr op, og de mener ikke, at der mellem Hasle og Hammershus er tilstrækkeligt med husstande og turistattraktioner til, at det kan betale sig for dem, siger han. TDC oplyser, at de løbende forbedrer mobildækningen i blandt andet de tyndt befolkede områder på Bornholm. - Konkret i forhold til strækningen mellem Hasle og Hammeren arbejder TDC på nye antennepositioner, der ville kunne forbedre mobildækningen på strækningen, oplyser TDCs pressechef Peter Glüsing. Han sætter dog ikke dato på forbedringerne, men tilføjer, at TDC frem mod udgangen af 2020 vil opgradere mobilnetværket på både Bornholm og andre tyndt befolkede områder i forbindelse etableringen af et landsdækkende 5G-netværk. Den statslige it- og bredbåndspulje skulle egentlig sikre, at teleselskaberne også sætter master op der, hvor kundegrundlaget er lille, men der er flere knaster i den aftale. Det siger folketingsmedlem Peter Juel-Jensen (V), som indtil valget var formand for Folketingets Udvalg for Landdistrikter og Øer og dermed har været med til at sikre puljen. - Vi hører desværre indimellem fra teleselskaberne, at kommuner kræver så høj leje af arealer eller bygninger til teleudstyr, at teleselskaberne siger nej tak. Derfor er det et tveægget sværd, hvor de må tale sammen og finde et kompromis, siger han. Claus Munk fra Bornholms Regionskommune afviser, at Bornholm hører til blandt de kommuner, der forlanger en høj pris for leje af jord eller bygninger. Peter Juel-Jensen lover, at Folketinget og Landdistriktsudvalget stadig vil holde øje med området. - Vi skal have de sorte pletter væk. Vi har sat penge af til at lave en bedre dækning - teleselskaberne og kommunerne må så finde ud af det, siger Peter Juel-Jensen.", "annotations": [], "meta": {}, "annotation_approver": null}
{"id": 219, "text": "Drømmen om at sende en bemandet raket ud i rummet fra dansk territorium risikerer at blive knust. Regeringen er nemlig på vej med et lovforslag, der reelt sætter en stopper for fremtidige raket-opsendelser fra dansk område. Det vil samtidig bremse det arbejde, som blandt andre Copenhagen Suborbitals og studerende på DTU har gang i, mener man de to steder. - Hvis loven bliver vedtaget, vil vi blive tvunget et andet sted hen. Vores aktiviteter har direkte indflydelse på den højteknologiske udvikling i Danmark, så den vil også komme til at gå langsommere, vurderer talsmand Mads Wilson fra Copenhagen Suborbitals. Rasmus Arnt Pedersen, der er formand for organisationen Danstar, der består af studerende, som arbejder med raketter på DTU, siger, at det vil stikke en stor kæp i hjulet for dansk raket- og rumfart. Regeringen har i sit nye lovkatalog skrevet, at der skal laves en ændring i loven om aktiviteter i det ydre rum, så ikke-statslige operatører får forbud mod at sende større raketter op fra dansk territorium og farvandet omkring Danmark. Regeringen følger dermed anbefalingerne i en seks måneder gammel rapport, som en arbejdsgruppe nedsat af den tidligere regering lavede. Arbejdsgruppen frygter for sikkerheden for både fly, skibe og beboede områder, når der bliver sendt større raketter op. I anbefalingen fremhæver man hollandsk lovgivning, der sætter en maksimumsvægt på 35 kilo. - Det er ikke et spørgsmål om at genere nogen. Det er alene et sikkerhedsspørgsmål, siger Socialdemokratiets forskningsordfører, Kasper Sand Kjær. Mads Wilson fra Copenhagen Suborbitals er helt med på, at sikkerheden skal være i top. Men han mener ikke, at man skal sætte en vægtbegrænsning på raketterne. Til gengæld vil han gerne diskutere, hvor højt raketterne må flyve. - Jo højere de kommer op, jo større er nedfaldsområdet. Derfor vil det give langt mere mening at snakke om højde, siger han. Copenhagen Suborbitals har foreløbig affyret seks raketter siden 2011. De er alle sendt op fra et militært øvelsesområde i Østersøen. Området er i forvejen på radaren hos både luftfarts- og søfartsmyndighederne, fordi det blandt andet bliver brugt til missilaffyringer. - Vi vil meget gerne have fast definerede rammer, for det gør det også nemmere for os, når vi skal afprøve vores raketter. Men det er helt hen i vejret at lave et forbud baseret på vægt. - Det lugter af, at man ikke ved, hvordan man skal håndtere det og derfor griber til et forbud, siger Mads Wilson.", "annotations": [{"label": 2, "user": 1}], "meta": {}, "annotation_approver": null}
{"id": 220, "text": "Bare ordet 'fugleedderkop' får billeder af store, behårede og farlig kryb frem på nethinden hos de fleste. Men lige nu kan du faktisk møde den danske fugleedderkop i naturen - uden at risikere ve og vel. Det er stadig sæson for den danske fugleedderkop lidt endnu. Edderkoppen er måske nemmest at finde i Ravnedal på det nordlige Bornholm, men i takt med klimaændringerne spreder den sig gennem Europa og nordpå og kan findes flere og flere steder i Danmark. Og spørger man naturformidler og forfatter Michael Stoltze fra Bornholm, er det et interessant møde, man kan få med fugleedderkoppen eller tapetseredderkoppen, som den også kaldes. - Den er ikke farlig for andre end bænkebiddere og fluer, siger Michael Stoltze, der med et smil kalder den to centimeter lange og silkebløde edderkop med tykke ben decideret nuttet. Hunnen tilbringer hele sit liv under jorden, så den møder man stort set aldrig. Han-edderkoppen kommer derimod frem her i efteråret, hvor den er på frierfødder. Den er altså på jagt efter hun-edderkopper, og det er på de jagter, vi kan møde den. - Det er usædvanligt at se selve edderkoppen. Til gengæld kan man se toppen af dens bo på sollune steder i lyngfyldte områder og ved siden af sten, siger Michael Stoltze. Fugleedderkopperne graver sig 20 centimenter ned i jorden og beklæder gangen med en slags silkestrømpe. Toppen stikker op, og når bænkebiddere eller fluer sætter sig på den bløde top, farer fugleedderkoppen frem, løfter kæberne og hugger giftkrogene i byttet. - Det, man kan se over jorden, ligner en lille gren eller meget lille hundelort, men når man stikker fingeren i den, er den blød og giver efter, lyder Michael Stoltzes maleriske beskrivelse. Hvis du vil på udkig efter edderkoppen med giftkrogene, skal du altså kigge efter toppen af den bløde rørtunnel på sydvendte skråninger, og måske kommer der en lystig han forbi.", "annotations": [{"label": 2, "user": 1}], "meta": {}, "annotation_approver": null}
{"id": 221, "text": "Jylkat, for hundan og det rabbar å. Det var helt almindelige ord og vendinger på Bornholm for 20 år siden, men i dag er der kun få unge, der taler bornholmsk. Men nogle af dem vil faktisk gerne. Derfor har Ungdomsskolen for første gang oprettet et kursus i bornholmsk. - Det er ærgerligt, hvis bornholmsk uddør. Jeg kan godt lide at høre det, men jeg kan ikke ret mange bornholmske ord og bruger dem kun derhjemme, siger én af de kommende kursister, Emily Andersen. Hun går i 7. klasse på Rønne Privatskole. Både hendes mor og bedsteforældre er bornholmere og taler jævnligt bornholmsk til Emily Andersen, men det kan man altså ikke høre på hende - ikke endnu i hvert fald. Det samme er tilfældet med Laura Myhre, der går i 7. klasse på Åvangskolen i Rønne. - Meget af min familie er fra Bornholm, og de taler bornholmsk, og jeg kan godt forstå det. Men jeg har aldrig lært at tale det, og det vil jeg gerne kunne, for det er ærgerligt, at det forsvinder, siger Laura Myhre. Både Emily og Laura er ønskeelever for den ene af kursets lærere, sprogforsker på Københavns Universitet Alex Speed Kjeldsen. - Mange af de unge bornholmere er vant til at høre bornholmsk og kan allerede nogle ord og vendinger. De skal bare lokkes til at bruge det indimellem, siger Alex Speed Kjeldsen. Han er selv indfødt bornholmer og taler ægte bornholmsk, men han har ikke nogen forventning om, at de unge kommer til at tale bornholmsk som hverken ham selv eller deres bedsteforældre. De må gerne ende med at tale en slags ny-bornholmsk eller bornholmsk i moderne udgave. - Vi bornholmere slår nogle gange folk lidt i hovedet, hvis de prøver at snakke bornholmsk, men ikke taler det præcis, som vi synes, det skal lyde. De unge skal have lov til at snakke bornholmsk i en nyere udgave, siger Alex Speed Kjeldsen. Han påpeger i øvrigt, at mange tilflyttere også forsøger at snakke noget bornholmsk - og præcis som med de unge håber han, at de får lov til det; for det er i hvert fald en af måderne at sikre det bornholmske sprogs overlevelse. - Vi vil gerne gøre det mere legalt, sjovt og spændende at bevare det bornholmske sprog, siger Alex Speed Kjeldsen. På kurset skal Alex Speed Kjeldsen undervise i selve sproget, mens antropolog og ph.d. Lars Kofoed Rømer tager sig af bornholmske fortællinger og gode historier. Gæsteundervisere på kurset bliver to bornholmske amatørskuespillere, der også mestrer sproget. - Vi skal ikke sidde og terpe grammatik og ord. Vi skal lege med sproget, lære ord og (frække) vendinger, høre gode historier, quizze og spille teater. Hvis vi er heldige, bliver det mere prestigefyldt at kunne tale bornholmsk, så det også bliver en del af de unges hverdag, siger Alex Speed Kjeldsen.", "annotations": [{"label": 2, "user": 1}], "meta": {}, "annotation_approver": null}
{"id": 222, "text": "Det var en slem overraskelse, der ventede Nadja Hertzberg Nielsen, da hun luftede sin hund Samson på ”hundebanen” i Østermarie på Bornholm tidligere på ugen. Hundebanen er et indhegnet område, hvor byens hundeejere kan lade deres hunde gå frit, uden at bekymre sig over, om hunden løber væk eller kommer til skade. Men det indhegnede område var den dag fyldt med dødelige fælder. Så snart Nadja Hertzberg lod Samson løbe frit, fik han færten af et-eller-andet lækkert. Den trænede snude søgte fluks mod jorden, og de fire brune ben satte i gang for at finde færtens kilde, der gemte sig i græsset omkring 10 meter fra lågen. Den bornholmske hundejer fulgte efter Samson og fandt, hvad der umiddelbart så ud til at være en lækker godbid for enhver madglad hund: Fire stykker sammenkrøllet skinkepålæg. - Jeg gik hen og så nærmere på stykkerne og kunne se, at der var gemt barberblade inde i de sammenfoldede stykker skinke, siger Nadja Hertzberg Nielsen. Nadja Hertzberg Nielsen var særlig opmærksom, fordi hun ugen forinden havde set et opslag på Facebook, hvor hundeejere blev opfordret til at holde ekstra øje med sammenkrøllet pålæg, som i et andet tilfælde var blevet fundet fyldt med farlig medicin. - Havde jeg ikke set opslaget, havde jeg ikke haft en hund i dag. Så havde Samson lidt en smertefuld død, siger den unge kvinde, der efter fundet på Bornholm har delt sin egen oplevelse på Facebook. Hendes opslag er efterfølgende blevet delt knap 5.000 gange. Derudover har hun anmeldt episoden til Bornholms Politi i håb om, at ordensmagten får fat i de skyldige. Dødelige godbidder i naturen er desværre ikke et ukendt fænomen i Dansk Kennel Klub, som repræsenterer omkring 30.000 hundeejere på tværs af Danmark. Her har man de seneste år oplevet flere tilfælde, hvor potentielt dødelige fælder for hunde og andre dyr er blevet fundet i naturen. - Vi har hørt om forsøg på at skade dyr ved at placere nåle, medicin, barberblade og andre skarpe genstande i ting, som dyr kan være interesseret i at spise. Det er virkelig frygteligt, siger Lise Lotte Christensen, der er adfærdskonsulent i Dansk Kennel Klub Adfærdskonsulenten har svært ved at se, hvorfor der er mennesker, som vælger at placere fælderne, der risikerer at lemlæste og slå dyr ihjel. - Jeg er mest tilbøjelig til at sige, at det er folk, som har en psykisk sygdom, og som har set sig gal på en hund. Den måde at gøre opmærksom på, at man ikke er glad for dyr, skader jo andre menneskers kæledyr, siger hun. Selvom det er sjældent, at der er folk, som ønsker at skade menneskets bedste ven, opfordrer Lise Lotte Christensen hundeejere til at tage deres forholdsregler. - Man skal altid være opmærksom på, hvad hunden laver, og hvad den kunne være interesseret i og holde den væk fra ting, som ligger rundt omkring, siger Lise Lotte Christensen. Adfærdskonsulenten opfordrer desuden til at følge Nadja Hertzberg Nielsens eksempel og dele de dødelige godbidder på Facebook og anmelde det til politiet, hvis man er så uheldigt at støde på fælderne. Tilbage i Østermarie er Nadja Hertzberg Nielsen færdig med at bruge det indhegnede område, når Samson skal luftes. - Den person, som kan gøre det, er fuldstændig syg i hovedet. Man ved, at der kommer folk med deres hunde her. Det er fuldkommen grotesk, siger hun.", "annotations": [{"label": 2, "user": 1}], "meta": {}, "annotation_approver": null}
{"id": 223, "text": "Bornholm får en ny hurtigfærge, som indsættes i løbet af foråret 2022. Den nye hurtigfærge bliver den hurtigste færge i verden med størst kapacitet til biler og passagerer. Det kom frem på et pressemøde i dag i Transportministeriet. Den nye færge kommer i kølvandet af en stor kritik af de nuværende hurtigfærger, som i dag fragter passager til og fra Bornholm. Kritik, som især rettes mod færgernes sødygtighed, der efterlader passagerne med søsyge ved høj bølgegang. Den nye færge får to passagerdæk med plads til 1.600 passagerer, og vogndækket kan rumme op til 450 biler. Hermed øges færgekapaciteten med cirka 14 procent, hvilket løser nogle af de kapacitetsproblemer, Bornholm har oplevet den seneste højsæson. - Den nye færge vil være en miljømæssig forbedring, og den vil være bedre end Express 1 (den nuværende hurtigfærge mellem Rønne og Ystad, red.) på komfort og en bedre manøvredygtighed i havnebassinerne, siger transportminister Benny Engelbrecht (S). Bornholmslinjens hurtigfærger mellem Bornholm og Sverige har været kritiseret af blandt andet øens borgmester Winni Grosbøll (S) for at vippe for meget, når de sejler over Østersøen. Hun har sammen med øens to folketingsmedlemmer - Peter Juel Jensen fra Venstre og nuværende miljøminister Lea Wermelin (S) rejst kritikken i blandt andet Bornholms Trafikkontaktråd. - Jeg er rigtig, rigtig glad, fordi vi har en kæmpe udfordring med komforten med den nuværende sejlads, vi vil rigtig gerne give bornholmerne og øens gæster en god oplevelse, når de sejler, siger borgmesteren. I starten af sidste måned kom rådgivningsvirksomheden Force Technology med resultatet af en undersøgelse om komforten ombord på Bornholmslinjens hurtigfærger. Her fremgik det, at installationen af en såkaldt t-foil stabilisator ville reducere kvalme og andre ubehag under overfarten med 20 til 30 procent. Under dagens pressemøde i Transportministeriet lovede Molslinjen, som driver Bornholmslinjen, at der vil blive monteret en t-foil på en af de to hurtigfærger, der sejler fra og til Bornholm. Og den nye færge kommer heller ikke til at gå ned på stabilisatorer, lyder meldingen fra Molslinjens øverste chef. - Det er et noget længere og noget bredere skib, som er monteret med to stabilisatorer. Det betyder, at vi markant løfter komforten i forhold til nogle af de skibe, som tidligere har betjent færgeruten til Bornholm, siger Molslinjens direktør, Carsten Jensen. Molslinjen og Transportministeriet meldte også ud i dag, at færgekontrakten mellem staten og rederiet forlænges med to år, så kontrakten udløber i 2030.", "annotations": [{"label": 2, "user": 1}], "meta": {}, "annotation_approver": null}
{"id": 224, "text": "Bornholms Politi oplever for tiden en stigende mængde sager, hvor bornholmere bestiller varer på nettet, der overtræder kniv- eller våbenloven. - Folk bestiller knive hjem, der eksempelvis er udformet som et armbånd, et kompas eller sågar et kreditkortetui, siger Hans-Henrik Dam, der er vicepolitiinspektør ved Bornholms Politi. Alene på Bornholm har politiet indtil videre sigtet 38 personer for overtrædelse af knivloven i 2019. Til sammenligning var tallet for hele 2018 31 sigtelser. En stor del af sagerne bliver konfiskeret i pakkeposten i Københavns Lufthavn. Mange af de ulovlige knive kommer fra internetbutikken Wish.com, der har tusindvis af billige genstande til salg især fra kinesiske producenter. Og her kaster børn tilsyneladende deres kærlighed over ulovlige knive, siger vicepolitiinspektøren. - De fleste af de sager, vi har kendskab til, bunder i, at børn synes, det kunne være sjovt og smart overfor kammerater at have en genstand med et knivblad i, siger vicepolitiinspektør Hans-Henrik Dam og tilføjer - Men vi ser desværre også enkelte sager i nattelivet, hvor de skjulte knive har været i spil. Derfor opfordrer Bornholms Politi forældre til at være kritiske, når de låner deres kreditkort ud til børnene. - Hvis en far låner et kreditkort ud til sin mindreårige datter, og hun køber en ulovlig kniv, så kan faderen risikere en sigtelse for overtrædelse af knivloven, siger Hans-Henrik Dam. Hvis det er første gang, man køber en ulovlig kniv, slipper man typisk med en bøde på mellem 1.000 og 3.000 kroner, men det har samtidig langsigtede konsekvenser, påpeger vicepolitiinspektøren fra Bornholms Politi. - En dom for overtrædelse af knivloven står på den offentlige straffeattest i ti år. Og det kan jo give uforudsete problemer senere i livet, siger Hans-Henrik Dam. Overtrædelse af knivloven kan under særligt skærpede omstændigheder resultere i en straf på to års fængsel.", "annotations": [{"label": 2, "user": 1}], "meta": {}, "annotation_approver": null}
{"id": 225, "text": "Der er stor glæde blandt bornholmerne over udsigten til en ny hurtigfærge mellem Bornholm og Sverige. Tidligere i dag kunne Molslinjen, som står bag Bornholmslinjen, sammen med transportminister Benny Engelbrecht (S) løfte sløret for planerne om en ny hurtigfærge, som skal give både bornholmere og besøgende en mere rolig sejlads i fremtiden. En hurtigfærge, som bliver den største af sin slags i verden. Bornholmslinjens nuværende færger er blevet kritiseret af flere for at vippe for meget, når Østersøens bølger bliver for høje. Men den nye færge skulle kunne tage kampen op mod bølgerne, lyder det fra Molslinjen, som forventer, at det større skib og dets påmonterede stabilisatorer kan være mere rolig og stabil, når havet viser sig fra sin værste side. Derfor glæder det da også Erik Stenby fra Rønne, at der nu er blevet bestilt en ny færge på søvejen til Bornholm. - Det lyder som en god forbedring, for der er plads til at få noget mere roligt, siger bornholmeren, der ikke er været tilfreds med de færger, som sejler til Bornholm i dag. For den nuværende hurtigfærge Express 1 ligger bare helt anderledes på det åbne hav, i forhold til de færger, som sejlede til Bornholm, inden Molslinjen overtog sejladsen sidste år, lyder det fra rønneboen. - Jeg synes, at den nye færge har nogle helt andre bevægelser i forhold til de tidligere færger, vi har haft. Jeg har ikke selv været syg under sejladsen, men skibet bevæger sig bare mere end de færger, der var der før, siger han. Åge Munk fra Muleby har heller ikke haft de bedste erfaringer med den nuværende færge. For bare 14 dage siden sejlede han selv med Express 1, hvor turen langt fra var rolig. - Vinden lå på en styrke på 15 meter i sekundet den dag, og det var en rigtig, rigtig grim oplevelse, så det vi har nu er simpelthen ikke godt nok, siger Åge Munk. Formanden for Bornholms Passagerforening Ann Hartl tager også imod den nye færge med åbne arme. Hun og de øvrige medlemmer af øens passagerforening har nemlig længe kæmpet for at få en mere stabil færge, som ikke får passagerne til at gribe brækposerne, når bølgerne kaster sig mod skroget på de nuværende færger. - Det er en fantastisk nyhed. Vi havde selv vurderet, at det ville være svært at levere et nyt skib til Bornholm, så det lyder rigtig godt, og det kan vi kun være tilfredse med, siger Ann Hartl. Og det er ikke kun meldingen om en ny færge, som får smilet frem hos formanden. For rederiet har meldt ud, at det agter at installere en såkaldt t-foil stabilisator ombord på den nuværende hurtigfærge Express 1, og derudover vil rederiet undersøge, om det også giver mening at installere en tilsvarende stabilisator ombord på rederiets anden hurtigfærge Max. - Det viser, at Molslinjens ledelse holder sit ord. De sagde jo, at hvis man kunne forbedre komforten, så ville de installere stabilisatoren, så det skal de have tak for, siger Ann Hartl. Den nye færge vil ikke kun betyde en mere stabil og nænsom tur over Østersøen, men den vil også understøtte turisternes stigende interesse for Bornholm. Sådan lyder vurderingen fra øens turistorganisation Destination Bornholm. De nuværende hurtigfærger kan tage henholdsvis 1.400 og knap 900 passagerer, mens den nye færge vil kunne medbringe helt op til 1.600 passagerer på en overfart. Og det betyder mere plads til dem, som har deres daglige gang på Bornholm, og dem som besøger øen, siger Destination Bornholms direktør, Pernille Kofod Lydolph. - Antallet af besøgende her på Bornholm er vokset, og vi er nu nået til et punkt, hvor kapaciteten er blevet en klapfaktor, og der skal være plads til turister, bornholmere og gods, og det tror jeg, vi får plads til nu med den færge, siger direktøren. For det kan knibe med at få plads til alle på de nuværende færger i højsæsonen. - Vi bliver udfordret i dag på højtiderne og sommermånederne, hvor der er rigtig mange, som skal den ene og den anden vej, og jeg tror, at det vil glide langt nemmere med den nye færge, siger Pernille Kofod Lydolph.", "annotations": [{"label": 2, "user": 1}], "meta": {}, "annotation_approver": null}
{"id": 227, "text": "Der er ikke altid lige meget gang i ketsjerne, boldene og målene i landets kommunale idrætshaller. I hvert fald ikke om eftermiddagen og om aftenen. viser, at mange idrætsanlæg står tomme i næsten 40 procent af tiden mellem klokken 16 og 22 på hverdage. Forskerne har undersøgt 874 idrætsanlæg i 50 kommuner, hvor de blandt andet har set nærmere på, hvor ofte lokalerne benyttes, og hvordan haller, baner og udstyr bedre kan udnyttes. - Der er relativ meget aktivitet i landets idrætsfaciliteter. Seks ud af ti timer bliver benyttet, men det viser selvfølgelig også, at der er potentiale til at udnytte hallerne mere, siger Peter Forsberg, der er senioranalytiker i Idrættens Analyseinstitut. De tommer haller står i direkte kontrast til antallet af bookinger. For forskningen viser, at 82 procent af haltiden bookes mellem klokken 16 og 22, men det er langtfra alle tidspunkter, som faktisk benyttes. Det skyldes ifølge forskerne ”stive” bookingsystemer. I kommunerne mødes man ofte med idrætsforeninger en til to gange om året for at fordele og booke haltiderne et halvt til et helt år ud i fremtiden. Men man tager sjældent højde for resten af året. - Det kan være, at der er et hold, der opløses eller ikke oprettes i løbet af året, og så risikerer hallerne at stå tomme, siger Peter Forsberg. Derfor skal der tænkes anderledes, hvis hallerne i højere grad skal benyttes. Eksempelvis ved at lade private borgere komme på banen, mener forskeren. At give borgerne en mulighed for at bruge hallerne, har man haft succes med på Bornholm. Her begyndte øens kommune for knap to år siden at bruge en ny app. Appen WannaSport, som også bruges andre steder i landet, gør det muligt for borgere at booke sig ind i hallerne, når de skal svinge med ketsjeren i en omgang badminton, losse til en fodbold eller lave andre aktiviteter. - Appen bliver brugt rigtig meget, og vi har haft over 700 udlejninger, hvilket svarer til tilsvarende antal timer, i de sidste to år, siger Carsten Clemmensen, der er idrætsinspektør i Bornholms Regionskommune. Erfaringen fra Bornholm er, at systemet gør det mere fleksibelt for dem, som ikke har tid til at møde op i foreningerne, siger idrætsinspektøren. - De har så mulighed for at sige, at jeg tager den tid, som passer bedst til mig, siger han. Men appen kan langtfra stå alene, siger Carsten Clemmensen, der påpeger, at øens idrætsanlæg i gennemsnit blev brugt cirka 65 procent af tiden mellem klokken 15 og 22.30 i hverdagene, da kommunen målte hallernes aktivitetsniveau i februar sidste år. Derfor har kommunen også løbende været i gang med at indrette hallerne til nye aktiviteter, så foreningerne kan oprette nye hold, som kan være med til at fylde hallen med liv i de sene timer. For eksempel arbejder kommunen nu på at få gjort hallerne klar til sporten padel, som er en krydsning mellem squash og tennis.", "annotations": [{"label": 2, "user": 1}], "meta": {}, "annotation_approver": null}
{"id": 228, "text": "Med efteråret følger både mere blæst og større bølger i de danske farvande. Derfor benytter mange færgepassagerer sig af søsygepiller for at modstå bølgegang og komme i land uden kvalme. Men siden slutningen af 2018 har det været næsten umuligt at skaffe håndkøbsmedicin mod transportsyge i forretninger og på apoteker landet over. - Vi har desværre ingen søsygepiller - og vi ved heller ikke, hvornår vi får dem, lyder det fra Mette Elsborg, der er apoteker på Bornholm. Årsagen til pillemanglen er, at de to tidligere meget anvendte præparater Marzine og Gotur sidste år blev tilbagekaldt af Lægemiddelstyrelsen, fordi de ikke lever op til gældende kvalitetskrav. De kan derfor have en negativ betydning for patientsikkerheden. Det Laura Hjorth Ruberg fra Rønne er en af dem, der har gået forgæves efter søsygepiller. Hun rejser mellem Bornholm og Sjælland flere gange om måneden for at besøge sin kæreste, selvom hun døjer med søsyge. - Det har været hårdt. Det har været nogle rigtig dårlige ture med søsyge, der varede langt op ad dagen, siger Laura Hjorth Ruberg, der på grund af den utilgængelige søsygemedicin nu oftere vælger flyet frem for færgen. For selvom der findes andre midler, er der intet, der virker så godt på Laura Hjorth Rubergs søsyge som de to tilbagekaldte præparater, der begge har cyclizin som aktivt stof. Apotekerforeningen oplyser, at præparatet Sepan er det bedste alternativ, men det er ikke godkendt til børn under 15 år. Ifølge producenten bag Gotur, Orifarm, skulle problemet omkring kvalitetskravet være løst, og præparatet er derfor på vej tilbage i produktion. Orifarm forventer, at Gotur er tilbage på apotekernes hylder tidligst i starten af næste år. Først på året havde Meda, der producerer Marzine oplyst, at pillen ville være tilbage på det danske marked i tredje kvartal i år, men den er ikke dukket op endnu. DR har forsøgt at få en kommentar fra Meda, men de er ikke vendt tilbage på forespørgslen.", "annotations": [{"label": 2, "user": 1}], "meta": {}, "annotation_approver": null}
{"id": 229, "text": "Det er ikke kun markerne, der kan være grønne. Det kan de danske landmænd også, og dem kommer der flere af. I Danmark udleder landbruget stadig cirka 20 procent af det samlede udslip af CO2. Det er stort set lige så meget, som transportsektoren udleder. Men landbrugets sorte ry og rygte bør ændre sig, mener klima- og landbrugsprofessor Jørgen E. Olesen fra Aarhus Universitet, for der er 'en markant forandring' i gang. - Det er et ry, som ikke har så meget på sig. Landmændene er omstillingsparate, hvis der er en mening med det. Så de vil meget gerne være en del af løsningen, siger han. Han bakkes op af Kristian Thorup-Kristensen, der er professor i Afgrødevidenskab på Københavns Universitet. Han mener, at der er flere landmænd, der aktivt vælger at lette deres klimaaftryk. Herunder zoomer vi ind på nogle af de danske landmænd, der har et bud på, hvordan landbruget udleder mindre af den CO2, som ødelægger klimaet: På Bornholm driver Thor Lund Kure landbrug via 'holistisk afgræsning.' Metoden går ud på, at græsset på markerne har mere tid til at lave fotosyntese og på den måde suge mere CO2 til sig. Landmanden opdeler sine græsarealer i folde, hvor køerne får lov til at mæske sig i græsset. Når de grønne afgrøder er blevet græsset tilstrækkeligt, rykkes køerne over til en anden fold, så planterne i den oprindelige fold kan få tid til at vokse uden at blive gumlet yderligere af de store klovdyr. Kvægavler Thor Lund Kure håber, at planterne suger så meget CO2 til sig, at de giver klimabevidste kødædere ro i sjælen. - Jeg synes, at kunder, som føler et ansvar for klodens fremtid, stadig skal kunne spise en bøf med god samvittighed, siger han. Der findes umiddelbart ikke noget forskning, der viser, hvordan metoden fungerer under danske himmelstrøg, men det er værd at forske videre i, lyder det fra Kristian Thorup-Kristensen fra Københavns Universitet. Et tæt samarbejde mellem landmænd og by giver den vestjyske landsby Spjald el og varme lavet på biogas. Her bruger de blandt andet halm, dårligt korn og gylle fra Viftrupgård til at opvarme byens boliger. Faktisk er 95 procent af byens varme herfra, og det samme gælder 55 procent af byens strøm. - I klimadebatten bliver landbruget skældt meget ud for at svine, men jeg mener, at landbruget generelt er en del af løsningen, siger landmand Kasper Kvistgaard Christensen. Biogassen er fremstillet af restafgrøder og gylle fra seks nærliggende landbrug. - Vi er nok én af de byer i Danmark, der er mest CO2-neutrale, siger driftsleder Bent Kærgaard fra Spjald Fjernvarme og Vandværk. Allerede næste år forventer han, at byen er helt CO2-neutral. Brugen af biogas betyder, at en husstand i Spjald typisk sparer 2.200 kroner om året på varmeregningen. - Jeg kan med sindsro se på mine børnebørn og sige, at jeg afleverer vores jord i samme tilstand, som jeg modtog den, lyder det fra landmand Lars Christian Prytz. Han omlagde allerede i 2002 dele af sine marker til vådområder. Dengang handlede det om at sikre vandmiljøet, men siden er regnestykket blevet større. - Når vi kigger på det grønne regnskab, er vi i balance. Vi har solfangeranlæg og producerer biobrændsel. Vi prøver at lave et totalregnskab, der ser fornuftigt ud miljømæssigt, klimamæssigt og økonomisk, siger han. Der er i dag afsat 65 millioner kroner årligt til lavbundsindsatsen frem til 2020. Ordningen er medfinansiereret af EU's Landdistriktsprogram. Landmændene bliver kompenseret for nedsat indtjening, hvis de omlægger jorden til naturområder. I de senere år har Søren Ilsøe fra Sorø dyrket sin jord efter principperne i Conservation Agriculture, hvor landmændene ikke vender jorden på marken. Dermed bliver CO2'en i jorden, som også får et bedre insektliv og en bedre evne til at optage vand. Men også brændstoffet gør en forskel, mener Søren Ilsøe. - Vi udleder meget mindre CO2 fra diesel, som man ellers normalt bruger til at bearbejde jorden, når man kører med ploven bag traktoren. Sammen med andre marker på Midtsjælland er Søren Ilsøes rapsmark med i projektet 'Grønne Marker, Stærke Rødder'. Her sammenligner forskere fra Københavns Universitet netop Conservation Agriculture med økologisk og konventionel drift med pløjning. Indtil videre viser erfaringer, at metoden på flere måder kan være positiv for klimaet. Mange andre lande giver tilskud til de landmænd, der går over til metoden. Det gør de blandt andet i Tyskland, Norge, Schweiz og flere stater i USA.", "annotations": [], "meta": {}, "annotation_approver": null}
{"id": 230, "text": "De er blevet kaldt både en 'plage' og 'nuttede'. Vi taler om gråsælerne. Og nu har WWF Verdensnaturfonden i Polen sat et initiativ i søen, der skal give Østersøens gråsæler en hjælpende hånd. Det sker, alt imens den danske stat og fiskerne forsøger at få reguleret sælerne, som kritikere mener ødelægger torskebestanden og fiskernes udstyr i havområdet. Igennem naturfonden kan polske borgere donere mellem 50 og 175 kroner om måneden eller et tilsvarende engangsbeløb til sælerne, så deres leve- og ynglesteder på den polske østersøkyst sikres. Helt modsat har miljøminister Lea Wermelin (S) for nyligt afsat 200.000 kroner til en ordning, hvor to fiskere med jagttegn skal regulere bestanden af gråsæler ved Bornholm for at tilgodese fiskerne. Udover at sikre sælernes levesteder, vil den polske afdeling af WWF bruge pengene på eksempelvis en sælpatrulje, som skal finde forladte sæler på de polske strande. De forladte sæler skal derefter passes og plejes, indtil de er klar til at blive sat ud i Østersøen igen. Det er et initiativ, der får opbakning fra Thomas Kirk Sørensen, der er biolog i den danske afdeling af naturfonden. - Det er helt i tråd med, hvad vi mener. Sælen skal beskyttes. Vi anerkender dog, at der på Bornholm kan være nogle frustrerende og irriterende problemer med sælerne, men frem for alt vil vi gerne have, at sælen har det godt, siger han. I Danmark har gråsælen været fredet siden 1967, og det op til 300 kilo tunge rovdyr er også en af de arter, der er beskyttet under EU’s habitatdirektiv, som blandt andet betyder, at enhver jagt eller regulering ikke må gå ud over artens overlevelse på sigt. Sælen har tilsyneladende nydt godt af fredningsbestemmelserne. Fra at være nærmest udryddet i Østersøen, er der i dag op mod 40.000 sæler, der boltrer sig i farvandet mellem Østersølandene. Selvom antallet af sæler er steget markant i de østlige egne, er det stadig nødvendigt at beskytte dem, lyder det fra Thomas Kirk Sørensen. - Antallet af sæler er i fremgang, fordi vi ikke jager dem, og vi vil på ingen måde sige, at beskyttelsen skal ophæves, siger biologen, der mener, at både fiskere og sæler bør kunne leve sammen i Østersøen. Men det er svært at finde harmoni mellem gråsælen og fiskerne, lyder det fra formanden for Bornholms og Christiansøs Fiskeriforening, Thomas Thomsen, der har svært ved at finde begejstring for WWF’s initiativ i Polen. - Vi kan ikke sameksistere med sælerne, når de skader torsken på den måde, som de gør, så hvis der fortsat skal være torsk i Østersøen, skal bestanden af sæler reduceres, siger han. Thomas Thomsen og de øvrige bornholmske fiskere har igennem flere år forsøgt at få løst problemet med sælerne, som truer fiskernes levevej i Østersøen, og derfor er den polske håndsrækning til dyret også helt ude i hampen, mener han. - Det er ikke gråsælerne, der skal beskyttes. Det er nærmere torsken og fiskene. Gråsælen er alt, alt for stor i forhold til fiskebestandene i Østersøen. Jeg ryster på hovedet ad det her, lyder det fra fiskeren, der ønsker, at der aflives 3.000 sæler i det danske farvand om året. Gråsælen anses som værende Danmarks største rovdyr, og den kan svømme op til 1.200 kilometer på en måned.", "annotations": [{"label": 1, "user": 1}], "meta": {}, "annotation_approver": null}
{"id": 231, "text": "Når du går ud på en af Bornholms sydlige strande, vil du måske i fremtiden kunne se en gigantisk vindmøllepark 20 kilometer ude i horisonten. For energiselskabet Ørsted vil opføre en vindmøllepark ud for Rønne, der med sin 1.000 megawatt store energiproduktion vil kunne give lys, varme og energi til én million husstande. Helt konkret foreslår Ørsted, at Bornholm bliver en energiø, hvor havmøllerne skal forbindes med en omformerstation. Den skal forbindes med strømkabler til Sjælland og Polen, som så kan få ren grøn energi. Desuden foreslår energiselskabet, at parken skal kunne producere helt op til 5.000 megawatt. Ørsteds ambition er indtil videre blot et ønske, men alene meldingen vækker glæde hos Bornholms borgmester, Winni Grosbøll (S). - Det er et fantastisk projekt, fordi en anlægsinvestering vil give en masse aktivitet og omsætning for det bornholmske samfund, siger hun. Hvis planerne skulle blive en realitet, er det oplagt at benytte Rønne Havn som en såkaldt udskibningshavn, hvor vindmølleparkens mange elementer kan fragtes ud, og det har nogle afledte effekter, lyder det fra borgmesteren. - Så er der fast arbejde til Rønne Havn i rigtig mange år, og det smitter af på resten af øen, siger hun. Ligesom Bornholms borgmester forventer Peter Juel Jensen (V), som er en af øens folketingsmedlemmer, at et havvindprojekt i den størrelsesorden vil skabe flere arbejdspladser, studiepladser og andet, der gør øen attraktiv for tilflyttere. - Når vi bliver flere bornholmere, så bliver der også flere til at betale for øens skoler, børnehaver og sygehus, så det vil være en god forretning for os alle, hvis der bliver noget mere liv på øen, siger Peter Juel Jensen. Men før den første vindmøllevinge overhovedet kan stævne ud fra Rønne Havn, skal politikere på Christiansborg give forslaget med- og ikke modvind. Den nuværende regering og dens støttepartier har i forbindelse med dette års regeringsdannelse bebudet, at man ønsker at arbejde hen imod at bygge en kunstig energiø, som skal omkranses af et væld af havvindmøller. Energiøen skal på sigt producere 10.000 megawatt, mens Ørsteds havvindmøllepark i Østersøen på sigt kun kan producere det halve. Alligevel bør politikerne overveje Ørsteds bud, lyder det fra professor i energiplanlægning ved Aalborg Universitet Brian Vad Mathiesen. Han mener, at en havvindmøllepark ud for Bornholm er mere realistisk end en energiø. - Det konkrete projekt ved Bornholm er mere realiserbart end den kunstige energi-ø. Det hjælper Storkøbenhavn, Polen og Bornholm med mere grøn energi, lyder det fra forskeren. For hvis regeringen og dens støttepartier skal lykkedes med at nå i mål med deres egen klimaambition, så skal der handles og ikke analyseres, lyder det fra forskeren: - Hvis man gerne vil have, at en energiø skal bidrage til at nå en 70 procent reduktion (i CO2-udledning, red.) i 2030, skal man satse på størrelsesordener, som i dette forslag og ikke satse på den store energiø, som tager rigtig langt tid at gennemføre. Det her kan vi lave på den korte bane, siger Brian Vad Mathiesen. Hvis Ørsteds forslag bliver en realitet, vil havvindmølleparken ud for Bornholm være større end , som efter planen skal opføres i Vesterhavet. Thor anses som den hidtil største planlagte havvindpark i Danmark med sine 800 megawatt store energiproduktion.", "annotations": [{"label": 2, "user": 1}], "meta": {}, "annotation_approver": null}
{"id": 232, "text": "Når vi andre går i seng, vågner flagermusene op. Derfor er de også svære at få øje på, men nu får alle os med dårligt nattesyn hjælp. Danmarks eneste flyvende pattedyr får nemlig eget formidlingscenter i Rø Plantage på Bornholm. Naturstyrelsen og 15. Juni Fonden står bag det nye formidlingscenter, og det er på ingen måder tilfældigt, at det kommer til at ligge på Bornholm. Det er det sted i Danmark, hvor man kan finde flest forskellige flagermus. Vi har 17 forskellige arter i landet, og 15 af dem lever på Bornholm. Det gælder blandt andet vores mest sjældne art, Bechsteins flagermus, som kun findes på Bornholm. - Mange af os kender stort set kun flagermus fra tegneserier og gyserfilm, selvom der er mange af dem, for faktisk er hvert tredje danske art af pattedyr en flagermus, siger naturformidler Georg Ask Marker fra Naturstyrelsen Bornholm. Mange er fascinerede af flagermusene, der lever et hemmeligt liv i tusmørket og om natten. Det er da også en af hovedårsagerne til, at ideen om et flagermuscenter blev født. Det nye formidlingscenter bliver indrettet i en forfalden, stråtækt bygning i Rø Plantage, og det er i hvert fald et elsket sted for den langørede flagermus. Der er en hel koloni af dem på husets loft, så både flagermus og mennesker kommer til at nyde godt af, at den forfaldne Borgedalslænge nu bliver renoveret. Formidlingscenteret bliver indrettet i underetagen, mens flagermusene beholder loftet for sig selv. Besøgende får dog lov til at kigge op til dem både dag og nat, for flagermusenes liv på loftet kommer til at kunne følges via et infrarødt kamera. Flagermusenes eget formidlingscenter bliver renoveret i løbet af foråret og efteråret, hvor flagermuskolonien ikke bruger loftet. Det indvies efter planen i slutningen af 2020, når flagermusene er gået i vinterhi på loftet. Centret vil være ubemandet og have åbent hele året.", "annotations": [{"label": 2, "user": 1}], "meta": {}, "annotation_approver": null}
{"id": 233, "text": "Der bliver rygende travlt på Rønne Havn i den nærmeste fremtid. For havmølleproducenten MHI Vestas har valgt at vindmølledele, anlægsskibe og mandskab skal sejles ud fra Rønne Havn, når havvindmølleparken Arcadis Ost 1 opføres nordøst for Tysklands største ø Rügen i 2022. En park som skal give omkring 300.000 tyske husstande CO2-venlig strøm, når den står klar året efter. Det skriver havnen i en . Det er dermed anden gang, at Rønne Havn får en central rolle i opførelsen af høje, hvide vindmøller. I 2018 valgte Siemens Gamesa havnen som udskibningshavn for Danmarks næste store havvindmøllepark Kriegers Flak. Den begynder man at opføre i løbet af i år. Og de store vindprojekter har stor betydning for havnen og Bornholm som helhed, vurderer havnens direktør Thomas Bendtsen. - Vi kommer endnu et skridt frem mod at positionere os solidt i Østersøen, og hvis det lykkes, kan det få ligeså stor betydning for Bornholm, som fiskeriet havde tidligere. Vi er sikre på, at det kan skabe en masse arbejdspladser her på øen, siger havnedirektøren. Op igennem det 20. århundrede var fiskeindustrien den største industri på Bornholm, hvor Østersøens mange fisk skabte grobund for en masse fiskere, fiskefabrikker og ikke mindst millioner af kroner til øsamfundet. Valget er faldet på den bornholmske havn, da den er den mest oplagte i farvandet ud for Bornholm, lyder det fra MHI Vestas. Industrihavnen ligger nemlig kun 74 kilometer fra Arcadis Ost 1, og havnens kaj er desuden kraftig nok til, at MHI Vestas kan laste og losse vindmølledele tæt op op af kajkanten. På borgmesterkontoret i Rønne er der stor glæde over, at byens havn nu får endnu mere at lave i fremtiden. For Bornholms Regionskommune har i flere år arbejdet sammen med Rønne Havn for at få en luns af de mange offshore vindprojekter, som opstår i farvandet omkring Bornholm i disse år. - Det er en rigtig, rigtig god nyhed for Bornholm. Rønne Havn bliver udskibningshavn ud til Kriegers Flak lige om lidt, og så kommer det nye havvindmølleprojekt også, så det sikrer beskæftigelse og aktivitet til Bornholm de næste mange år. Den socialdemokratiske borgmester håber også, at der i fremtiden vil komme endnu flere havvindmølleprojekter til havnen. - Projekterne ligger derude rundt om hele Bornholm. Derfor arbejder vi også konstant med at få flere projekter til øen, og det skal gerne være sådan, at der i de næste ti år er aktivitet på havnen, siger borgmesteren. Et af de projekter kunne være den 1-3 GW store havvindmøllepark, som Ørsted har foreslået opføres på Rønne Banke, som ligger sydvest for Rønne Havn. Forundersøgelser til det projekt påbegyndes i år og varer frem til 2022.", "annotations": [{"label": 2, "user": 1}], "meta": {}, "annotation_approver": null}
{"id": 234, "text": "Når Helle Andersen fra Aakirkeby på Bornholm skal have medicin for sin sklerosesygdom, skal hun berede sig på en lang tur. Hun må nemlig rejse fra Bornholm til Rigshospitalet for at få den medicin, der skal til for at behandle hendes uhelbredelige sygdom. Det er en rejse på omkring 230 kilometer. En rejse som dækkes af Region Hovedstaden, men som koster hende tid. - Jeg står op om morgenen klokken halv fem, og så er jeg hjemme omkring klokken halv ni om aftenen, og jeg bliver rigtig træt af det også flere dage efter, siger hun. Helle Andersen er langt fra den eneste, som rejser over for at få behandling for sin sygdom. En foreløbig opgørelse fra Helle Andersens lokale hospital, Bornholms Hospital, viser, at der sidste år blev foretaget knap 41.000 enkeltvejs patientrejser til Region Hovedstadens øvrige hospitaler. Det er en stigning på omkring 2.000 patientrejser i forhold til 2017. Og på Nykøbing Falster Sygehus blev der sidste år fragtet knap 27.000 patienter væk fra hospitalets dækningsområde for at få behandling andetsteds. Helle Andersen har været tilknyttet de københavnske hospitaler siden 2009. Hospitalerne råder over nødvendige neurologer, der skal supervisere hendes behandling. Det har betydet, at hun i en periode har måttet rejse over mindst én gang om måneden for at få medicin, scanninger og lægesamtaler. Selvom Helle Andersen har mulighed for at tage flyet, som kan fragte hende til København på omkring 35 minutter, er det svært for hende at nå ud i Bornholms Lufthavn uden egen bil, og derudover kan det være svært at få flyafgangene til at hænge sammen med sygehustiderne. Derfor må rejsen ofte gå via bus fra Aakirkeby, som fragter hende og andre patienter ombord på færgen til Ystad i Sverige og videre mod København. Når hun endelig ankommer til sygehuset, er der gået over tre timer, og dernæst kan der være flere timers ophold i venteværelset. - Jeg kan godt forstå, at man skal rejse for at blive scannet og tale med en specialist på den anden side af vandet, men når man skal have medicin, så synes jeg, at man godt kan lave det på Bornholms Hospital. Der er jo sklerosesygeplejersker til at give den dér, mener Helle Andersen. På Bornholms Hospital erkender direktør Annemarie Hellebek, at det langt fra er optimalt, at patienterne skal rejse hele vejen til København for at få behandling. Men det er sådan landet ligger, når patienter er tilknyttet et mindre sygehus i et lille samfund som Bornholm. Der er simpelthen ikke arbejde nok for speciallægerne i et område med 40.000 borgere, forklarer hun. Og det går da også hårdt ud over patienterne, siger Annemarie Hellebek, der påpeger, at patienterne risikerer at være ringere stillet i forhold til de patienter, der har et større sygehus i nærheden. - Det giver en dårligere service for de patienter, der skal rejse frem og tilbage, og vi ved, at der er nogle patienter, som fravælger rejsen, fordi det er for hårdt for dem, så der er simpelthen nogle patienter, som ikke får behandling, siger hun. Derfor forsøger hospitalet at sænke antallet af patientrejser ved i større omfang at benytte sig af blandt andet videokonsultationer, hvor læge og patient kan tage den nødvendige samtale over nettet. Derudover forsøger hospitalet at få speciallæger til at besøge hospitalet flere gange om året, så patienterne kan tilses på det lille hospital i Rønne. - Det er noget nemmere for patienten, lyder det fra hospitalsdirektøren. Ifølge paraplyorganisationen Danske Patienter er der stadig flere patienter fra landets yderområder, som må rejse, fordi der ikke er speciallæger på de mindre regionale sygehuse. - Det er en del af den specialisering, der har været, hvor man har samlet behandlingerne på færre og større sygehuse. Derfor ser vi også flere patientrejser, og det er selvfølgelig en udfordring, som skal løses, siger Morten Freil, der er direktør i Danske Patienter. Organisationen mener, at løsninger som dem, der bruges på Bornholms Hospital med videokonsultationer og udgående speciallæger, i højere grad skal præge de fjerne kanter af sundhedsvæsenet. På den måde kan patienter i yderområder i højere grad slippe for de lange rejser. Politikerne i Region Hovedstaden anerkender Danske Patienters ønske om at gøre mere for at nedbringe antallet af patientrejser. Det siger formanden for Region Hovedstaden, Sophie Hæstorp Andersen (S), som også påpeger, at der er sat tiltag i gang, der skal få færre patienter til at tage den lange tur fra Bornholm til København. Sidste år satte regionen i alt seks millioner kroner af til projektet 'Digital Ø', der over de næste fire år skal få flere patienter til at tage samtalen med lægespecialister via nettet frem for at sidde ansigt til ansigt. Eksempelvis ved brug af Facetime, som er præinstalleret på iPhones. - Det er et klart mål at nedsætte antallet af patientrejser, men det skal selvfølgelig ske på en måde, så patienterne fortsat kan føle sig trygge, siger Sophie Hæstorp Andersen. De første 1,5 mio. til \"Digital Ø\" er blevet givet i år, hvorefter resten gives de næste tre år. Det har ikke været muligt at få en kommentar fra formanden for Danske Regioner, Stephanie Lose (V), som i stedet henviser til Region Sjælland og Region Hovedstaden. Det har ligeledes ikke været muligt at få en kommentar fra Socialdemokratiets sundhedsordfører, Rasmus Horn Langhoff eller sundhedsminister Magnus Heunicke (S).", "annotations": [{"label": 2, "user": 1}], "meta": {}, "annotation_approver": null}
{"id": 235, "text": "Det var 'på ingen måde i orden', at 50-årige Brian Larsen på jobcenteret i Hedensted oplevede at blive spurgt om, hvordan han tørrer sin numse. Sådan lyder reaktionen fra Hedensted Kommunes borgmester, der dermed går i rette med sin jobcenterchef. Brian Larsen er i ressourceforløb, og han har store problemer med smerter i hænderne efter blandt andet en blodprop, en arbejdsulykke og operation i begge hænder. I forbindelse med sit ressourceforløb blev han sat til at sætte mærkater på nogle papkasser og pakke ting, hvilket gav ham stærke smerter i hænderne, og det var i den forbindelse, at Brian Larsen blev spurgt om, hvordan han 'tørrer sin numse'. Jobcenterchef Hans Christian Knudsen forsvarede i første omgang spørgsmålet, som han erkendte var grænseoverskridende, men som han i sammenhængen mente 'var okay'. Hans Christian Knudsen anførte, at kommunen havde en hygiejnemæssig bekymring for Brian Larsen, da han 'udviste så lille en mulighed for at bevæge sig', men nu går Hedensted Kommunes borgmester Kasper Glyngø (S) i rette med ham. - Det spørgsmål, der er blevet stillet, er bare på ingen måde i orden. Det er ikke den måde, vi skal tale til vores borgere på, det vil jeg gerne slå meget klart fast. Vi møder vores borgere med respekt og ordentlighed. For mig er der ikke andet at sige end undskyld til Brian Larsen, og vi lægger os fladt ned, siger Kasper Glyngø. Han fortæller, at han har talt med jobcenterchefen, og at de er enige om, at spørgsmålet ikke er i orden, og at det ikke er den praksis, der skal herske på jobcentret. Samtidig har der også været et møde, hvor de ansatte på jobcentret deltog. - Vi har indskærpet, hvad vores værdier er, når vi taler med vores borgere, og jeg tør godt love, at det her sker ikke igen. Vi er fuldstændig enige om, at det her var en fejl, siger Kasper Glyngø. Brian Larsen er glad for, at borgmesteren er ude og undskylde, men han understreger, at undskyldningen indtil videre kun er faldet i offentligheden. - Jeg synes, undskyldningen var på sin plads. Jeg forventer også, at han ringer til mig personligt, for jeg har ikke hørt fra ham, siger Brian Larsen. I det hele taget er Brian Larsen noget overvældet over de reaktioner, der er kommet, efter at han fortalte sin historie. Han har både modtaget støttende opkald og læst med på sociale medier, hvor folk har reageret. - Jeg er da overrasket, og jeg er også glad, for så er det ikke bare mig, der opfattede situationen forkert. Jeg kan se, at det overvejende er positive reaktioner over for mig, og at folk er enige i, at det ikke skal foregå i Danmark, når man er til samtale med jobcenteret, siger Brian Larsen.", "annotations": [{"label": 2, "user": 1}], "meta": {}, "annotation_approver": null}
{"id": 236, "text": "Sådan lyder bare en af de tusindvis af kommentarer, som i skrivende stund står under Lidl Danmarks Facebookopslag fra i onsdags. Her bragte butikskæden med et billede af mågen Mågens, der ifølge kæden skulle have været fast inventar ved en af kædens butikker på Bornholm igennem flere år. I opslaget skriver Lidl, at Mågens har gæstet butikkens parkeringsplads i Rønne siden butikken åbnede i maj 2017, hvor den ”mågske nogle gange har gået rundt i slowmågetion”, som det står i opslaget. Lidl skriver selv, at Mågen har besøgt butikken igennem tre og et halvt år, selvom der nærmere er tale om to og et halvt år, når man regner tilbage til maj 2017. Opslaget er siden udgivelsen gået viralt med flere end 300 delinger, omkring 1.700 kommentarer og knap 8.000 reaktioner i form af blandt andet grinende smileys, hjerter og likes. Foruden det med regnefejlen er der bare ét problem ved det populære opslag, lyder det fra biolog og naturformidler Vicky Knudsen, der selv tweetede om opslaget forleden. - Det er et genialt opslag, fordi der ikke er noget bedre end mågejokes, men problemet er bare, at Mågens ikke er tre et halvt år, siger Vicky Knudsen. For selvom det typisk er svært at vurdere, hvor gamle måger er, så er Mågens et særligt tilfælde, forklarer Vicky Knudsen. Mågens' spraglede fjer matcher nemlig den fjerdragt, som en et-årig måge flyver rundt med. Fuglen have haft sølvgrå fjer på kroppen og et gult næb med en lille rød prik, hvis den skulle have været 2,5 eller 3,5 år, forklarer Vicky Knudsen. - I bund og grund er det en måge, som skulle have drukket af ungdommens kilde, hvis den skulle være tre et halvt år, siger Vicky Knudsen. Hos Lidl erkender kommunikationschef Morten Vestberg, at man ikke havde undersøgt fuglen nærmere, inden opslaget blev lagt ud på kædens Facebook-side. - Vi er ikke professionelle ornitologer, siger han. Kommunikationschefen forklarer, at der er tale om en misforståelse, da det ikke er Mågens, som er på billedet, men i stedet fuglens fætter \"Mårten\", som altså er yngre end den, butikskæden troede billedet var af. - Vi er glade for der nu er fulgt op på det, og vi vil selvfølgelig straks rette opslaget til. Det er en lille sjov historie, som vi har bragt, fordi vi synes, at den var sød, siger han.", "annotations": [{"label": 2, "user": 1}], "meta": {}, "annotation_approver": null}
{"id": 237, "text": "De danske pindsvin går ikke langt, når de skal parre sig. Derfor er de langt mere indavlede end andre europæiske pindsvin, og det kan i sidste ende betyde noget for deres muligheder for at overleve. Det viser de nyeste resultater fra Det Danske Pindsvineprojekt, der bygger på undersøgelser fra 697 døde pindsvin indsamlet af frivillige danskere i hele landet. De danske pindsvin har nu heller ikke mange chancer for at bevæge sig over store afstande, fordi Danmark er et ørige, der isolerer bestandene. Desuden er vores landskab delt op af veje, som pindsvinene sjældent overlever at krydse i deres søgen på mager. - På den måde ender pindsvinene med at parre sig med hinanden lokalt. Det kan ret hurtigt blive noget værre griseri, fordi pindsvin tilsyneladende ikke kan skelne familiemedlemmer fra fremmede individer med friske gener, når de møder hinanden i naturen. Det siger pindsvineforsker Sophie Lund Rasmussen fra Syddansk Universitet. Hun er projektleder på Det Danske Pindsvineprojekt, der også har deltagelse af blandt andre forskere fra Aalborg Universitet og zoologisk museum Naturama. Forskernes undersøgelser viser også, at pindsvinene generelt meget tidligt får dårlige og slidte tænder, og det kan have stor betydning for deres helbred. Dårlige tænder hos pindsvin giver ligesom hos mennesker problemer med at spise, og i sidste ende kan det føre til, at de dør af sult i en relativt ung alder. - De dårlige tænder kan skyldes indavl, men vi ved det endnu ikke med sikkerhed. Vi ved dog, at især pindsvinene på Bornholm eksempelvis har meget slidte og dårlige tænder, selv om de ikke er ret gamle, og det er samtidig den pindsvinebestand, der er mest indavl i, siger Sophie Lund Rasmussen. Danske pindsvin er geografisk begrænset af vand, så de modsat andre europæiske pindsvin altså ikke får så meget nyt blod ind i bestanden. Forskerne kan se, at der i Danmark er seks bestande af pindsvin, som adskiller sig fra hinanden genetisk. De seks bestande lever henholdsvis nord og syd for Limfjorden, på Fyn, Sjælland, Lolland-Falster og på Bornholm. - De enkelte bestande har også lidt forskellige parasitter og bakterier, og vi skal blandt andet se på, om det gør det svært at flytte pindsvin fra en landsdel til en anden, hvis man vil flytte pindsvin i et forsøg på at undgå indavl, siger Sophie Lund Rasmussen. Pindsvineundersøgelserne fortsætter i hvert fald fire år endnu, hvis det lykkes Sophie Lund Rasmussen at skaffe de nødvendige midler til forskningen. Forskerne skal blandt andet se mere på indavl, tænder, parasitter, giftstoffer og kræft. - Og så skal vi se nærmere på dna i deres lort for at se, hvad pindsvinene har spist. Det vil samtidig give os en idé om, hvorvidt deres kost er forskellig i de enkelte egne af Danmark. Måske er vi så også heldige, at vi i pindsvinenes lort kan finde arter af eksempelvis insekter, som vi troede var uddøde, siger Sophie Lund Rasmussen.", "annotations": [{"label": 2, "user": 1}], "meta": {}, "annotation_approver": null}
{"id": 238, "text": "Som elev i de sidste klasser af folkeskolen kan skolen for nogle synes som en leg. For andre er det en lang og sej kamp at komme igennem. Da Ilyas Amir Poulsen startede i 8. klasse, bød skoleskemaet på mere end blot dansk og matematik. Det var også tid til at snakke fremtid og forventninger, og så stod der karakterer ud for opgaverne. - Det lignede, at jeg var landet fra månen og var kommet hen på skolen, sagde min lærer. Jeg var helt forvirret, siger Ilyas Amir Poulsen. Forvirringen gik ud over karaktererne især i de mundtlige fag. Han kunne ikke længere følge med i skoledagene i Rødovre. Derfor fik Ilyas Amir Poulsen tilbud om at mødes med en såkaldt talentspejder. En talentspejder er en frivillig, der har et arbejde - ofte som mellemleder eller leder - eller en ressourcestærk efterlønner eller pensionist. Talentspejderen har gennemgået en kort uddannelse i at være mentor hos Landsforeningen Talentspejderne, som hjælper unge med at finde en plads i livet. Hos Ilyas Amir Poulsen tråde talentspejder Finn Hansen fra Bagsværd ind. Med hjælp fra Finn Hansen og en række personlighedstest fandt Ilyas Amir Poulsen sine styrker både personligt og fagligt. - Jeg kunne sætte spot på de ting, som Ilyas er god til. Sætte spot på de personlige kompetencer han har, så han kan lykkes bedre med de mål, han har, siger Finn Hansen. Ilyas Amir Poulsen er ikke den eneste udskolingselev, der har fået hjælp af en talentspejder. Landsforeningen Talentspejderne samarbejder nemlig med 18 danske kommuner, som visiterer elever, der er erklæret ikke-uddannelsesparate til at mødes med en frivillig talentspejder. Og nu håber foreningen, at endnu flere elever kan få en mentor. Derfor har de netop indgået i et samarbejde med Ældre Sagen. Lars Linderholm, der er underdirektør i Ældre Sagen, er sikker på, at det kan lokke endnu flere frivillige til. - Vi har snart 900.000 medlemmer, hvor de fleste har været på arbejdsmarkedet i 40-45 år. De har utroligt mange relevante arbejdserfaringer, som vi tror, at de unge, der går i 8. eller 9. klasse, kan have gavn af, siger han. Han mener nemlig, at de ældre er en god ressource for de unge. - De ældre generationer er meget optagede af, hvordan de unge generationer har det og klarer sig, siger han. Gennem 24 møder hjalp Finn Hansen med at finde Ilyas Amir Poulsens læringsstil og egne grænser gennem en række test. Og i Finn Hansen fandt Ilyas Amir Poulsen også én han kunne snakke åbent med om hverdagens op- og nedture. Hjælpen fra Finn Hansen høster Ilyas stadig frugterne af. - Grunden til, at jeg ikke sagde så meget i skolen, var, at jeg var meget usikker på mig selv. Men nu, hvor jeg har lært, hvad mine styrker og svagheder er, har jeg lært at acceptere, at mine styrker ligger et andet sted end de andre elevers, siger Ilyas Amir Poulsen. For Finn Hansen var det muligheden for at give noget tilbage, der lokkede ham til at blive frivillig talentspejder. - Jeg er så privilegeret, at jeg fik en uddannelse, der lagde grund for, at jeg kunne gøre karriere senere. Jeg synes, at man skylder at give lidt tilbage. Det er det, jeg forsøger som mentor, siger han. I dag går Ilyas Amir Poulsen på efterskole på Falster. Efter sommerferien kan han på grund af sine øgede mundtlige karakterer søge ind på gymnasiet. - Da jeg startede med at få standpunktskarakterer, lå de ikke højt nok til, at jeg kunne komme på gymnasiet. Det gør de nu – takket være Finn, siger han.", "annotations": [{"label": 2, "user": 1}], "meta": {}, "annotation_approver": null}
{"id": 239, "text": "Der er længere mellem dem af os, der vælger at hive en søndag ud af kalenderen og gå fra dør til dør for at samle penge ind til fattige mennesker eller kriseramte lande. Kigger man på fire af de største hjælpeorganisationer i Danmark, er tallene i gennemsnit gået nedad. Røde Kors har fra 2015 til 2019 fået halvt så mange indsamlere. I 2019 valgte 19.000 danskere at gå med indsamlingsbøsserne med det røde kors, mens 38.000 gjorde det samme i 2015, hvor flygtningekrisen var på sit højeste. Netop flygtningekrisen forklarer også det store antal indsamlere i 2015, mener Morten Jørgensen, der er fundraisingchef i Røde Kors. Samtidig er der siden 2015 kommet langt flere organisationer, der har deres egen indsamling én søndag i løbet af året, og det kan man mærke hos Røde Kors, siger Morten Jørgensen. - I 2019 var der 12 organisationer, der lavede landsindsamlinger, og det kan vi selvfølgelig mærke. Der er simpelthen flere, der gerne vil have et stykke af den samme kage, siger han. Også Dansk Flygtningehjælp, Folkekirkens Nødhjælp og SOS Børnebyerne har mistet indsamlere. Udover den større konkurrence på søndagsindsamlingsmarkedet har nye teknologier tvunget organisationerne til at tænke indsamlingerne på nye måder. Det mener Anette Spanggaard, der er fundraisingchef hos Dansk Flygtningehjælp. - Hvis man bliver mødt 15 gange på den samme måde af hjælpeorganisationerne, så bliver man jo træt i hovedet, så vi bliver nødt til at tænke kreativt, hvis vi gerne vil have folk til at støtte, siger hun og fremhæver MobilePay og sociale medier som de nye markeder, hvor der kan samles ind. Samtidig er man også nødt til at kunne fortælle den rigtige og gode historie om det at melde sig som indsamler, siger Charlotte Harder, der engagementdirektør i Folkekirkens Nødhjælp. - Måske sidder man derhjemme og tænker ’uha, er det ubehageligt at banke på folks dør?’, eller bliver folk sure, eller hvordan reagerer de – og der skal vi jo dele vores gode erfaringer, siger hun. De mange indsamlingsdage fordelt over flere organisationer skaber en bekymrende tendens. Det mener Lisbeth Pilegaard, der er direktør for Dansk Institut for Partier og Demokrati og som har arbejdet med nødhjælp i mere end 20 år. Hun frygter, at det faldende antal indsamlere kan skyldes træthed hos danskerne. - Det er en bekymrende tendens. Danskerne kan blive trætte og mætte af nødhjælp og indsamlere, hvis der hele tiden kommer flere og nye organisationer, som man kan samle ind for med indsamlingsbøsser, siger hun. Samtidig peger Lisbeth Pilegaard også på, at hjælpeorganisationer skal være opmærksomme på, at folk kan og vil støtte på mange andre måder end én indsamlingsdag en søndag i løbet af året. - Det at gå fra dør til dør er en rimelig gammeldags måde at samle ind på. Vi lever i en digital verden, hvor folk jo får deres informationer via nettet, sociale medier, sms og så videre, siger hun.", "annotations": [], "meta": {}, "annotation_approver": null}
{"id": 240, "text": "Det var en hårrejsende besked, der tikkede ind hos forældre, elever og andre brugere af skoleintra-systemet Aula på Svartingedal Skole på Bornholm sent onsdag eftermiddag. Omkring klokken 18 sendte en af skolens elever en bombetrussel ud, hvor der blev krævet 10.000 kroner i kryptovalutaen bitcoin, og hvis beløbet ikke blev overført inden torsdag morgen, ville skolen blive sprængt i luften. - Der er rigtig mange mennesker, der bliver påvirket af sådanne trusler, så det er noget, vi anser som alvorligt, siger politikommissær ved Bornholms Politi Mikkel Gregersen. Kort efter beskeden blev sendt ud, rykkede Bornholms Politi ud til den pågældende elevs adresse, hvor de mødte en uforstående familie, heriblandt eleven selv, der intet kendte til den alvorlige trussel. Politiet vurderede efterfølgende, at elevens loginoplysninger til Aula var endt hos en hacker, og at der ikke var hold i bombetruslen, da en skole i Østjylland fik nøjagtig den samme trussel inden for et døgn. - Derfor begrunder vi det med, at der er tale om et hackerangreb, siger politikommissæren. Det er ikke første gang, Aula bruges til at udsende lignende trusler. I november kom det frem, at flere skoler var blevet udsat for bombetrusler, som var udsendt fra misbrugte konti. Bornholms Politi har nu overleveret sagens oplysninger til Midt- og Vestjyllands Politi, hvor en særlig enhed vil forsøge at finde frem til den, som har fremsendt truslen. I mellemtiden opfordrer Mikkel Gregersen til, at forældrene snakker med deres børn om, hvordan de gebærder sig på nettet, så loginoplysningerne ikke falder i de forkerte hænder.", "annotations": [{"label": 2, "user": 1}], "meta": {}, "annotation_approver": null}
{"id": 241, "text": "Cecilie Jensen og Else-Katrine Boel Johansen går i 8. klasse på Smidstrup-Skærup Skole i Vejle Kommune, og så er de begge ordblinde. Det er noget, de havde svært ved at acceptere, da de for efterhånden nogle år siden fandt ud af det. - Det var i 4. klasse, jeg blev testet. Det var lidt en mavepuster til at starte med, for jeg skulle lige tænke over, hvad skete der nu. Er jeg nu helt forkert, siger Else-Katrine Boel Johansen. Også Cecilie Jensen havde svært ved at slå sig til tåls med, at hun var ordblind, men fælles for de to piger var, at initiativet 'ordblindepatruljen' har gjort dem begge mere positive over for deres læsevanskeligheder. - Da jeg kom med i ordblindepatruljen, blev det bare en naturlig ting, og så var det meget mere behageligt, siger Else-Katrine Boel Johansen. Ordblindepatruljen er et initiativ på Smidstrup-Skærup Skole, hvor de ældre ordblinde elever underviser de yngre, ligesom man også tester nye undervisningsmaterialer til ordblinde af for lærerne. På den måde er man fælles om udfordringerne, og der kan være mange fordele ved at holde de voksne ude af det, mener pigerne. - Det betyder meget, at det er andre børn, man får hjælp af. Man lytter måske mere til børn, end man gør til voksne. De ved nemlig ikke så meget om det, siger Cecilie Jensen. Cecilie og Else-Katrine har været dem, der fik hjælp af de store elever, og nu er de så selv blevet de store elever, der skal tage sig af de yngre børn, der måske lige har fundet ud af, at de er ordblinde. - Vi siger ofte, at vi selv er ordblinde, og at vi godt ved, det kan være svært, men at man bliver nødt til at hænge i, siger Cecilie Jensen. Det er ikke alle skoler, der har et lige så grundigt tilbud til ordblinde elever som på Smidstrup-Skærup Skole. Siden 2015 har skolerne skullet tilbyde elever med læsevanskeligheder en ordblindetest i tredje klasse, men det er bestemt ikke alle skoler, der får fulgt op på testen. - Det er meget tilfældigt, hvordan indsatsen er, alt efter hvilken kommune man bor i. Nogle kommuner er meget dygtige og har en nedskrevet politik, siger Janne Sabroe, der er formand for Ordblindeforeningens politiske udvalg. - Andre kommuner gør ingenting. De tester bare børnene, og konstaterer, at de ikke kan gøre mere, fordi de ikke har pengene til at hjælpe, siger hun. Det er en klar fejl, at der ikke bliver fulgt lige godt op alle steder, mener børne- og undervisningsminister Pernille Rosenkrantz-Theil (S). - Der er brug for, at der er hjælp til ordblinde på alle skoler i Danmark. Der skal altid være mulighed for at få hjælp og støtte fra én, der har specialkompetencer i ordblindhed, siger hun.", "annotations": [{"label": 2, "user": 1}], "meta": {}, "annotation_approver": null}
{"id": 242, "text": "For 18-årige Kirstine Hausted er tømrerfaget et drømmejob. - Jeg er ikke typen, der kan sidde stille ret længe, og jeg ved, at som tømrer er der altid en ny opgave, og du skal altid være i gang. Det er perfekt til mig, siger hun. Hun er i gang med tømreruddannelsen på Hansenberg i Kolding, og i sommer begyndte hun at søge efter en læreplads. Forventningen var, at det ville gå forholdsvis stærkt, men sådan skulle det ikke gå. Måned efter måned med afslag betød, at Kirstine Hausted begyndte at tvivle på sin drøm. Særligt fordi nogle af afslagene mere var møntet på hendes køn end hendes evner. - Der var et firma, der sagde, at de ikke ansætter kællinger. Der begyndte jeg at føle, at der ikke var nogen, der gad have mig. Jeg blev faktisk ret ked af det, for hvis det er sådan, man ser på piger i det her fag, så bliver det umuligt at få en læreplads. Jeg mistede lidt håbet om at blive tømrer, siger Kirstine Hausted. Hun har også fået afslag fulgt af bemærkninger som \"du kunne måske få en plads i køkkenet\" eller \"vi kan måske bruge dig til julefrokosten\". Bemærkninger som hendes mandlige medstuderende er forskånede for. - Jeg er pige, det skal vi ikke lægge skjul på. Drengene får også nej'er, men der er nogle fordomme om piger i mit fag, siger Kirstine Hausted. Kirstines oplevelser passer dårligt sammen Dansk Byggeris ambition om at rekruttere langt flere kvinder til håndværksfagene. - Vi risikerer at mangle 17.000 faglærte om ti år, så vi har kigget på os selv og tænkt, om vi ikke skulle begynde at rekruttere fra hele befolkningen og ikke bare halvdelen, siger Underdirektør i Dansk Byggeri, Louise Pihl. Derfor er hun også meget ked af Kirstine Hausteds oplevelse, og hun vedkender, at man langt fra er i mål med at gøre byggebranchen lige attraktiv for mænd såvel som kvinder. - Det er rigtig ærgerligt og ikke i orden, men det viser, at der er grund til, at vi kaster os over det her område, for vi vil gerne være attraktive arbejdspladser for både drenge og piger. Vi skal arbejde for at ændre kulturen på de her arbejdspladser, men det er et langt, sejt træk, siger Louise Pihl. I dag er der ansat 15.500 kvinder i byggebranchen. Det svarer til, at ni procent er kvinder. Dansk Byggeri ønsker, at det tal skal være 20 procent om 10 år. Kirstine Hausted delte sine frustrationer over en manglende læreplads på Facebook, hvor hun i et opslag eftersøgte en læreplads. Opslaget blev delt mere end 5.000 gange, og nu har der været bid. Til januar begynder hun i lære hos DN Tømrer i Kolding. - Det er jeg sindssygt glad for, og de virker skide søde derude, så jeg glæder mig bare til at starte her i januar, siger Kirstine Hausted. Hos DN Tømrer i Kolding glæder direktør Jan Peters sig til, at Kirstine Hausted kommer. - Det betyder ikke noget for os, om det er en kvinde eller en mand. Men vi vil gerne have det gode håndværk, og hun er dygtig, siger Jan Peters, der ikke har meget til overs for de folk, der har givet Kirstine Hausted sexistiske afslag på hendes ansøgninger. - Jeg tænker, at dem, der har sagt sådan noget til hende, lever i stenalderen, siger han.", "annotations": [{"label": 2, "user": 1}], "meta": {}, "annotation_approver": null}
{"id": 243, "text": "Det blev en meget længere fødsel, end Maria Larsen havde regnet med, da hun fik veer om morgenen den 23. december. Fra hun ankom til Sjællands Universitetshospital i Roskilde, til datteren var i armene på mor og far, gik der næsten halvandet døgn. Halvandet døgn med smertestillende medicin, 3-4 jordemoderskift og en hel del smerter. Alligevel ser den lille familie tilbage på en fødsel, som gik så meget som muligt efter deres ønsker - og som ikke endte i et kejsersnit. - Vi havde en ønskeseddel, inden vi gik ind til fødslen, som handlede om, at det skulle være så naturligt som muligt. I løbet af fødslen fik Maria Larsen faktisk sagt, at jordemoderen gerne måtte give hende et kejsersnit. Men hospitalet valgte at sige nej. Og det kan der have været en helt speciel grund til. På Sjællands Universitetshospital i Roskilde har de over en længere periode forsøgt at nedbringe brugen af akutte kejsersnit. Ved at ændre på kulturen på fødegangen, så læger og jordemødre har fået et tættere samarbejde om fødslerne, er andelen af akutte kejsersnit for førstegangsfødende kvinder faldet fra 11 til 5 procent. Det svarer til 39 færre kejsersnit i 2019 end året før. Hospitalet har indført en ny 'værktøjskasse', som blandt andet indeholder konferencer om fødslerne, og timeouts hvor jordemødrene snakker sammen om fødslerne. Det handler om at være et skridt foran i fødslens udvikling forklarer klinisk jordemoderspecialist Ane Cecilie Nordentoft. - Det handler om at forholde sig tålmodigt til fødslen og prøve at give det en ekstra chance, når man kan, selvom fødslen trækker ud, siger hun og fortsætter: - Hovedparten af de akutte kejsersnit kom på baggrund af manglende fødselsfremgang og ikke på grund af noget meget akut. Det er der, vi har rykket os, siger Ane Cecilie Nordentoft. Sjællands Universitetshospital i Roskilde har hentet inspiration til ændringen fra blandt andet Sverige og Herning, hvor man har haft succes med lignende forsøg. Tilbage i lejligheden i Ringsted sidder Maria Larsen og Nicolaj Iversen og kan kigge på deres lille datter Charli Pi Iversen og en fødsel, som de er glade for. - Jeg havde forberedt mig på at presse et barn ud. Jeg synes, det var meget vigtigt, at man gjorde det i kroppens og barnets tempo. Så hvis det var endt med, at hun blev skåret ud af maven, ville det ikke være det samme, siger Maria Larsen.", "annotations": [{"label": 2, "user": 1}], "meta": {}, "annotation_approver": null}
{"id": 244, "text": "Psykiatrien i Vejle Kommune har problemer. Det viser en rapport, der blev tilgængelig for offentligheden mandag den 25. november, da den blev politisk behandlet i regionsrådet. I rapporten ser man en måling, der viser, hvor utilfredse personalet er med arbejdet i psykiatrien. 45-årige Christina Worm var indlagt på psykiatrisk afdeling i Vejle for omkring et år siden. Hun lider af en bipolar lidelse, og hun kæmpede på daværende tidspunkt med selvmordstanker. - Det var meget kaotisk. Allerede ved indlæggelsen tænkte jeg 'Her skal jeg bare ud fra igen', siger hun. Christina Worm blev indlagt, da hun tog på psykiatrisk skadestue med tanker om selvmord. Hendes forventning var, at hun skulle behandles med antidepressiv medicin, så hun kunne få det bedre, men da hun mødte personalet på afdelingen, fik hun piller mod at være psykotisk. En psykose viser sig ofte ved, at patienten eksempelvis hører stemmer eller føler sig forfulgt, men Christina Worm gjorde ingen af delene. Det prøvede hun at forklare personalet, men det insisterede på, at hun skulle have medicin imod en psykose. - Jeg var så ked af det og meget forvirret, siger Christina Worm. Selvom medarbejdertilfredsheden er helt i bund på psykiatrisk afdeling i Vejle, mener formand for psykiatrien i regionsrådet, Thies Mathiasen (DF), ikke, at der er grund til bekymring som patient. - Så vidt vi kan se, er der ikke nogen, der føler sig forurettet eller misbehandlet, siger han. Formand for Sind i Syddanmark, Anne Hvidberg Jørgensen, køber ikke Thies Mathiasens udsagn om, at patienterne ikke føler utilfredsheden blandt staben. - Det der med at 'det er der ikke noget, der tyder på', er jo et meget vidt begreb, siger hun. Morten Weiss-Pedersen (K) mener, at nok må være nok. Han vil have sat en uafhængig undersøgelse af medarbejdernes trivsel på psykiatrisk afdeling i hele Region Syddanmark i gang med det samme. - Jeg ved, at der er massive problemer. Der er en markant personaleflugt. Det er fuldstændig uden for al debat, at der er problemer, siger Morten Weiss-Pedersen. Den 'markante personaleflugt', Morten Weiss-Pedersen snakker om, betyder blandt andet, at der mangler læger i psykiatrien, og samtidig er der en overbelægning af patienter. Der er dog hjælp på vej til psykiatrien. Den nye finanslov, der blev vedtaget i starten af december, sætter årligt 600 millioner kroner af til den. Pengene skal blandt andet bruges på flere sengepladser og en styrket akutindsats. Det betyder, at akuttilbud som psykiatrisk skadestue får flere penge. Thies Mathiasen tror, at det vil hjælpe på medarbejderflugten. - Nu har vi allerede sat ind og afhjulpet situationen, så det ser meget lysere ud, end det gjorde for bare en uge siden, sagde han den 12. december til DR. - Selvfølgelig betyder det noget, at der kommer flere penge til psykiatrien. Problemet er desværre, at vi simpelthen ikke kan få medarbejdere til psykiatrien. Men vi kan bruge nogle af midlerne fra finansloven til at opkvalificere arbejdskraften. Christina Worm synes, det er fint med politiske planer for et ordentlig kig på psykiatrien, men hun skal ikke tilbage til det offentlige. - Jeg henvender mig aldrig på psykiatrisk skadestue igen. Jeg frygter at blive syg igen, men jeg skal ikke derind. Jeg ville hellere at have været det foruden, siger hun. Christina Worm har ved hjælp af en privatpraktiserende psykolog, som hun har betalt af egen lomme, fået det bedre. Men ikke meget. - I dag står jeg i samme situation, som inden jeg blev indlagt. Selve indlæggelsen har kun været traumatiseret, og det har faktisk forværret min situation, siger hun. Der er da også ny ledelse på vej til psykiatrien i Vejle. Samtidig prøver man at lappe de huller, den medarbejderflugt, der har været igennem den seneste tid, har efterladt sig. Morten Weiss-Pedersen må dog også understrege, at målingen ikke er noget værd, hvis den ikke bliver taget alvorligt af ledelsen. - Selve målingen er ikke engang det papir, den er skrevet på, værd. Starter man som ny ledende overlæge, skal man jo vide, hvad det er for en afdeling, man starter på. Til det formål er en måling meget værd, men kun hvis ledelsen tager det alvorligt, siger han.", "annotations": [{"label": 2, "user": 1}], "meta": {}, "annotation_approver": null}
{"id": 245, "text": "Ringede du som borger i Region Hovedstaden til Akuttelefonen 1813 i juledagene, så kunne du vente i over en time, før dit opkald blev besvaret. Men det var ikke kun i juledagene, at akuttelefonen ikke overholdt sin målsætning. Det gjaldt faktisk i gennemsnit 11 af sidste års måneder. Det viser tal fra regionen, som DR har fået. I de første 11 måneder af 2019 var ventetiden ved næsten 4 ud af 10 opkald mere end tre minutter, imens næsten hver 8. person, der trykkede 1813, måtte vente mere end 10 minutter på at komme igennem. Målsætningen er ellers, at 90 procent af opkaldende skal være besvaret inden for 3 minutter, og alle opkald skal være besvaret inden for 10 minutter. Det er alt for langt fra målsætningen, erkender Christoffer Buster Reinhardt, der er formand for Sundhedsudvalget i Region Hovedstaden (K). - Vi er overhovedet ikke i mål endnu, men vi skal holde fast i vores målsætning og opfylde forventningerne fra borgerne. Og så skal opkaldene til 1813 forebygges med hjælp fra de praktiserende læger, siger han. Til trods for de lave svartider er næstformanden i Region Hovedstadens Sundhedsudvalg, socialdemokratiets Leila Lindén, tilfreds nok, men hun mener, at målsætningen skal ændres. - Tre minutter er meget kort tid, og det har også vist sig ikke at være realistisk. Derfor synes jeg, at målsætningen burde være fem til seks minutter, siger hun. Også medlem af Sundhedsudvalget Karin Friis Bach fra Radikale Venstre mener, at målsætningen kunne trænge til en justering. - Det er fint at have et meget ambitiøst mål og sige, at det er det, vi stræber efter. Men samtidig skal vi selvfølgelig også vide, at det er rigtig svært at nå, siger hun. Men står det til formand Christoffer Buster Reinhardt, skal der ikke ændres i målsætningen. - Det nemmeste vil være at sænke målsætningen, så den vil være nemmere at leve op til, og så kan vi gå ud med en succeshistorie. Men det vil ikke hjælpe borgerne overhovedet, så vi skal holde fast i målet. Det er det, borgerne forventer af os, siger han. I stedet skal opkaldene til Akuttelefonen mindskes, mener han. - Region Hovedstaden har lavet en ny aftale med de praktiserende læger, som skal endnu mere på banen. Derudover prioriterer vi 12 millioner kroner om året til at styrke det nære sundhedsvæsen, så vi forebygger genindlæggelser og dermed opkald til 1813, siger Christoffer Buster Reinhardt. Den nye aftale med de praktiserende læger, som trådte i kraft 1. januar, betyder blandt andet, at de praktiserende læger har fået flere muligheder for at tilse patienter i eget hjem. Det skal give færre genindlæggelser og dermed færre opkald til 1813. Hos organisationen Danske Patienter er man ikke tilfreds med Akuttelefonens svartider og påpeger, at det kan have alvorlige konsekvenser for patienterne. - Når borgere ringer ind, er det, fordi de er utrygge eller har smerter, og der kan være et alvorligt problem, som skal håndteres meget hurtigt. Så det kan få alvorlige konsekvenser, når ventetiderne på Akuttelefonen er så lange, siger Morten Freil, der er direktør i Danske Patienter. Men når det kommer til regionens målsætning om svartiderne på 1813-opkald, skal den ikke nedjusteres, mener han. - Det, der skal til, er at sikre, at responstiderne bliver hurtigere, og at patienter og borgere hurtigere kan komme igennem Akuttelefonen. Det er utrolig vigtigt, siger Morten Freil. Region Hovedstadens Akutberedskab har ikke ønsket at stille op til interview, men i en mail til DR skriver de: 'I 2019 har vi haft over en million opkald til Akuttelefonen 1813. Det er det højeste antal opkald nogensinde på et år til Akuttelefonen 1813. Til trods for den store opkaldsmængde, vi har haft i 2019, er vi lykkes med at få de samme gode svartider som i 2018. Vores mål er at nå det ambitiøse politiske mål om, at 90 procent af alle opkald skal besvares inden for tre minutter og 100 procent inden for ti minutter.'", "annotations": [{"label": 2, "user": 1}], "meta": {}, "annotation_approver": null}
{"id": 246, "text": "Noget kunne tyde på, at minusgrader og isnende vind ikke holder os fra at snuppe en svømmetur ved stranden eller i den nærmeste sø. Men du skal væbne dig med tålmodighed, hvis du vil gøre det som medlem af en klub eller en forening. 22 ud af 38 vinterbaderklubber i hovedstadsområdet tager nemlig ikke flere medlemmer ind. Flere af klubberne har en ventetid på tre år eller mere for at blive medlem, og i alt venter knap 7.000 på at få lov til at hoppe i vandet og krybe ind i saunaen bagefter. Ifølge Bo Svarre Nielsen, der er bestyrelsesmedlem i Vinterbader Danmark, så giver populariteten god mening. - Ting, der foregår i naturen, er blevet mere populære - man vil generelt gerne være lidt tættere på naturen. Når vinterbadeklubberne så vokser, er kommunerne blevet mere opmærksomme, og det betyder ofte, at faciliteterne blive bedre, siger Bo Svarre Nielsen. Populariteten har dog også en pris, mener han. Mange af vinterbaderklubberne er nemlig begyndt som små, intime klubber, og det kan være svært at bibeholde den ånd og stemning, når der pludselig er flere hundrede, der vil være medlem, siger han. - Før kendte alle hinanden. Når der så pludselig kommer 600 medlemmer giver det bare bekymringer og andledning til overvejelser om fremtiden, fordi klubben ikke længere er den samme, som den var i begyndelsen, siger han. Det er ikke kun i hovedstadsområdet, at vinterbadning er blevet populært. Kigger man på antallet af vinterbadeklubmedlemmer i hele landet, er det næsten femdoblet fra 2009 til 2019. Overvejer man at hoppe med på trenden og i de kolde bølger, fordi det skulle være sundt, skal man måske lige høre, hvad overlæge på Bispebjerg Hospital og forsker i vinterbadning Bo Belhage har at sige om vinterbadning. - Der er sammenfald mellem folk, som vinterbader og som har et mere sygdomsfrit liv. Der er også sammenfald mellem folk som vinterbader, og som har et lidt længere liv. Måske er det tilfældigt, måske er det ikke tilfældigt. Vi ved det ikke, siger Bo Belhage, som også selv vinterbader. Selvom man ikke med sikkerhed kan sige, at vinterbadning er sundt, er der dog indikatorer for, at det kunne være tilfældet. - Når man kigger på de hormoner, der bliver udløst i kroppen, når man vinterbader, så svarer de til de hormoner, som bliver udløst ved en løbetur eller fysisk bevægelse af en hårdhed og længde, som vi ved er sund, siger Bo Belhage.", "annotations": [{"label": 2, "user": 1}], "meta": {}, "annotation_approver": null}
{"id": 763, "text": "Rundt omkring i verden er der flere forskere, der arbejder på at udvikle en vaccine mod coronavirusset, der lige nu hærger på hele kloden. Og nogle af de forskere befinder sig i Danmark. På København Universitet arbejder et lille dusin forskere nærmest i døgndrift på at udvikle en coronavaccine. Det hele ledes af trioen Ali Salanto, Morten Nielsen og Adam Sander. De tre forskere prøver at fremstille en vaccine, der får kroppen til at tro, at vaccinen er en farlig virus. Det vil få kroppen til at opbygge et immunforsvar, der vil kunne modstå den rigtige virus. Vaccinen kommer dog ikke af sig selv, understreger de alle tre. Der skal penge til for at finde formlen mod corona. EU har skudt de første 20 millioner kroner ind i corona-projektet, der ventes at løbe op i 50 millioner kroner. Og så sent som denne uge fik projektet endnu mere kapital tilført, da Carlsberg Fonden valgte at donere godt og vel 95 millioner kroner til corona-bekæmpelse – og 13 af de millioner går til fremstilling af vaccinen. Forskerne håber på at kunne fremstille en vaccine om et års tid.", "annotations": [{"label": 2, "user": 1}], "meta": {}, "annotation_approver": null}
{"id": 247, "text": "Hvor godt trives eleverne i den danske folkeskole? Generelt godt, men det afhænger meget af, hvor i landet de bor. Det viser nyeste Herhjemme svinger andelen af elever, der trives, nemlig fra fra 81 procent i Odsherred Kommune til 95 procent i Hørsholm Kommune. Selvom trivslen generelt er høj, så kan der være problemer for de kommuner, der ligger i den lavere ende, siger Andreas Rasch-Christensen, der er forskningschef ved VIA University College. - Der er ingen kommuner, hvor eleverne decideret mistrives - men i de kommuner, der ligger lavere, kan det være et udtryk for, at nogle enkelte skoler har problemer med trivslen, siger han. En af de kommuner, der scorer lavest i trivselsmålingen, på landsplan er Ishøj Kommune. Her er den generelle trivsel på 88 procent hos folkeskoleeleverne fra 4. – 9. klasse. Noget, der ikke vækker begejstring hos Ishøjs borgmester Ole Bjørstorp (S). - Det er ikke noget godt tegn for at sige det lige ud, siger han. Det kan ifølge Ole Bjørstorp mærkes på elevernes læring, hvis de ikke trives, og derfor vil Ishøj prøve at løse problemet. - Vi kan ikke have, at vi ligger så lavt i trivsel hos folkeskoleeleverne. Jeg ved, at dårlig trivsel går ud over undervisningen. Så det må tages op i Børne- og Undervisningsudvalget, og så må vi se, om vi kan gøre noget, siger han. Men Ole Bjørstorp er ikke særlig optimistisk omkring, hvor meget Ishøj Kommune vil kunne løfte den generelle trivsel hos sine folkeskoleelever. - Det hænger meget sammen med de sociale forhold i kommunen. Der er mange udsatte grupper her i kommunen, der koster nogle ressourcer, som vi ikke altid har. Det går desværre nogle gange ud over skolernes ressourcer, siger han. Det overrasker heller ikke Andreas Rasch-Christensen, at Ishøj Kommune - hvor man har flere elever fra udsatte boligområder - ligger i den kedelige ende. - Man kan godt rykke lidt ved elevtrivslen som skole i mindre bedre stillede kommuner. Men man kan ikke lave mirakler. Meget af det, der påvirker elevernes trivsel, det kommer udefra, siger han. I den modsatte ende ligger Hørsholm kommune. De har landets bedste trivsel blandt folkeskoleelever med 95 procent. Men det har også krævet en indsats, fortæller Hørsholms borgmester Morten Slotved (K). - Vi har haft et markant fokus på, at der skal være et tæt samarbejde mellem pædagoger, lærere, forældre og børn. De skal allesammen føle sig hørt, siger han. Men selvom Hørsholm kommune ligger i top i landet, så er elevtrivslen gået en lille smule tilbage de sidste år. Derfor mener Morten Slotved, at de bliver nødt til at forsætte med at bruge ressourcer på at ligge i toppen. - Der er ingen tvivl om, at vi skal være øverst i landet eller blandt de øverste. Derfor bliver vi nødt til at være opmærksomme på, at vores skoleledere hele tiden har fokus på samarbejdet, siger han.", "annotations": [{"label": 2, "user": 1}], "meta": {}, "annotation_approver": null}
{"id": 248, "text": "\"Gør din krop en tjeneste og ta' sol her\", solariet \"kan beskytte dig mod et væld af sygdomme\" og \"giver dig livsvigtig D-vitamin\". Det er bare nogle af de udsagn, som brugere af solarier flere steder på Sjælland kan møde, når de går ind i et solcenter. P4 København og P4 Sjælland har dokumenteret, at der på ti solcentre reklameres med sundhedsgavnlige effekter af at gå i solarie. Det er stærkt bekymrende, lyder det fra Kræftens Bekæmpelse, som kalder de mange skilte og foldere på solcentrene \"misinformation\". - De må ikke gøre det her ifølge markedsføringsloven, men de gør det alligevel, og det er der jo en grund til. Det virker i forhold til at forvirre folk og give dem det forkerte indtryk af, om det er godt at gå i solarium, siger Peter Dalum, projektchef i Trygfonden og Kræftens Bekæmpelses solkampagne. Hos forbrugerombudsmanden er man opmærksom på det. For med mindre at solcenteret kan dokumentere, at det rent faktisk passer, at det er gavnligt for sundheden at gå i solarie, er det en overtrædelse af markedsføringsloven. - Hvis et solcenter markedsfører det at gå i solarie med et sundhedsmæssigt udsagn, så skal udsagnet være sandt og kunne dokumenteres, og risikoen ved at gå i solarie er en væsentlig oplysning for forbrugerne, der også skal fremhæves, siger specialkonsulent hos forbrugerombudsmanden Danielle Berggren. En af dem, der blev draget af solcentrenes plakater og reklamer, var Sally Boyle. Hun og veninderne gik ugentligt i solarie i teenageårene. - Vi ville gerne være brune, og det var noget, vi gjorde sammen. Det var et skønhedsideal, vi gerne ville leve op til, og derfor gik vi i solarium. Jeg kan huske, at jeg dengang ofte kunne tænke \"jeg føler mig bleg”, og det ledte desværre bare til et besøg i solcenteret, siger hun. Hun husker tydeligt, hvordan solcentre solgte solarieturene som wellness. Og mindes foldere, hvor der stod artikler, som virkede videnskabelige, om de nye rør i solariet. - De solgte det med ord som luksus, wellness, at man fik D-vitamin, som var godt for vores krop. Det er informationer, som man, i hvert fald som ung, tillægger værdi. Der var overhovedet ikke noget information om risikoen, siger Sally Boyle. Tolv år senere i januar 2018 gik Sally Boyle til lægen, som opdagede et modermærke på underbenet, der så forkert ud. Det viste sig at være modermærkekræft, og Sally Boyle kom direkte i et kræftpakkeforløb. - Som 26-årig føler man, at man får en dødsdom. Det var et kæmpe chok og virkelig hårdt, for man når at blive utrolig bange for, om det har spredt sig, siger Sally Boyle. Kræften blev fjernet med en operation og havde heldigvis ikke spredt sig. Det er ikke sikkert, at kræften kom som resultat af de mange solarieture, men sandsynligheden er stor. Sundhedsstyrelsen har nemlig tidligere slået fast, at brugen af solarier øger risikoen for hudkræft. Samtidig er der ikke videnskabelig dokumentation for, at det gavner sundheden. Det fortæller Lone Skov, der er professor og overlæge med speciale i hudsygdomme fra Herlev og Gentofte Hospital. - Jeg har ikke set noget data, der dokumenterer, at solarie er godt for din sundhed. Den slutning kan man ikke drage, siger hun og fortsætter: - Tværtimod ved vi, at solarie er en vigtig årsag til modermærkekræft, og det er faktisk den hyppigste kræftform blandt unge kvinder, siger Lone Skov. Det bakkes op af undersøgelser fra Kræftens Bekæmpelse, der viser, at der er 60 procent øget risiko for at få modermærkekræft, hvis man går i solarium, inden man fylder 35 år. En del af de solcentre, som DR har besøgt, skriver på deres plakater, at det giver \"livsvigtig\" D-vitamin at gå i solarie. Men vi har slet ikke brug for at gå i solcenter for at få D-vitamin, siger Lone Skov. For vi får nok gennem kosten og sol i sommerhalvåret, siger hun: - Vi får en del D-vitamin fra kosten, men solen er også en vigtig kilde. Den sol, vi får i sommerhalvåret, er ofte nok til at give det D-vitamin, vi har brug for. Derfor er D-vitaminmangel ingen undskyldning for at gå i solarie, siger Lone Skov. Det er ikke første gang, at solcentre er blevet anklaget for at vildlede forbrugerne. I midten af 2018 kritiserede forbrugerombudsmanden solariekæden Clubtan, som reklamerede med, at solariesol var \"livsnødvendig\" og \"nedsatte risikoen for kræft\". Formuleringerne var dengang et brud på markedsføringsloven, lød det. Derfor ærgrer man sig i brancheforeningen Dansk Solarie Forening over, at den slags misinformation stadig findes. - Vores opfordring er helt klar: Har man stadigvæk information hængende, der anpriser solarier i forbindelse med sol og sundhed, så bliver man nødt til at fjerne det, siger formand for Dansk Solarie Forening Henrik Marx. Tilbage hos Sally Boyle tænker hun på sine teenageår med solarie. - I dag ærgrer jeg mig over, at jeg gik i solarie, men sket er sket. Derfor håber jeg bare, at nogen kan tage ved lære af min historie, siger hun. - Jeg synes, det vil være fornuftigt at sætte en minimumsalder på 18 år, særligt fordi det er de helt unge, der benytter det mest. Jeg ville dog ønske, vi kunne være et foregangsland med et totalt forbud af solariecentre, siger Sally Boyle. DR har forsøgt at kontakte de solcentre, hvor der er blevet konstateret misvisende information. De centre, som vi har fået kontakt til, afviser at stille op til interview, og flere af dem henviser til Dansk Solarie Forening.", "annotations": [], "meta": {}, "annotation_approver": null}
{"id": 249, "text": "Forestil dig hver dag at skulle åbne døren til et klasseværelse og sætte dine fødder i en skolegård fyldt med børn, der mobber dig. Sådan så hverdagen ud for nu 17-årige Magnus Mathiassen fra København, da han gik i folkeskole. - Hvert frikvarter sad jeg alene på en bænk og så på min iPad. Jeg følte, at hvis jeg lavede et eller andet med folk eller snakkede med nogen, ville de blive trætte af mig. Mobningen påvirkede Magnus Mathiassen til at blive et meget indelukket barn. - Det gjorde mig usikker på mig selv. Det gjorde, at jeg følte, at jeg ikke var noget værd. Han følte nemlig ikke, at nogen af de to folkeskoler, som han gik på, slog hårdt ned på mobningen. Og derfor fortsatte det helt indtil 8. klasse. Men tilsyneladende er Magnus Mathiassen ikke den eneste, der oplever, at skolen ikke altid får gjort nok ved mobning. I 2019 kom der nemlig 122 klager til Den Nationale Klageinstans mod Mobning over skolers håndtering af mobning. Og det er over dobbelt så mange sammenlignet med året før, hvor der var 51 klagesager. Og selvom stigningen dels skyldes, at klageinstansen kun har knap tre år på bagen - og forældre og elever derfor lige skal opdage muligheden for at klage - så bekræfter det, at de lovpligtige antimobbestrategier ofte ender som et dokument, der bare ligger og samler støv i skuffen. Det mener både Red Barnet og Børns Vilkår. - Desværre møder vi rigtig mange lærere og pædagoger, der ikke har kendskab til de antimobbestrategier, der er på deres skoler, siger Naja Kinch Sohn, der er seniorrådgiver i Red Barnet. Red Barnet og Børns Vilkår mener, at skolerne skal være bedre til at inddrage både lærere, elever, pædagoger og forældre, når der skal udarbejdes en antimobbestrategi. Det skal afhjælpe, at det ikke bare bliver et dokument, der bliver lavet alene af den grund, at det er lovpligtigt. - Alle skal føle, at det giver mening, og at det er brugbare planer, som de kan bruge til noget. Hvad gør vi, når der opstår mistanke om mobning, og hvad er det for nogle ting, vi sætter i gang, siger Sanne Lind, der er børnefaglig konsulent i Børns Vilkår. Claus Hjortdal, der er formand for Skolelederforeningen, er ikke så fokuseret på, hvordan antimobbestrategierne bruges på skolerne. Han mener, at antimobningen i de danske skoler allerede går den rigtige vej. - Vi mener, at skolerne opfylder deres arbejde omkring mobning særdeles fint. Det arbejde, der bliver udført, kan vi se bliver bedre for hver eneste undersøgelse, vi laver. I dag går Magnus Mathiassen på gymnasiet og er sluppet ud af mobbernes kløer. To år på efterskole vendte op og ned på hans lyst til at gå i skole. På efterskolen oplevede han, at der blev slået meget hårdere ned på mobning. Eleverne vidste, at det havde konsekvenser ikke at opføre sig ordentligt. Den respekt havde elever i Magnus Mathiassens folkeskole ikke. - De andre børn havde ikke rigtig nogen respekt for autoritet. De var ligeglade med, hvad lærerne sagde, og mange gange var de også ligeglad med, hvad deres forældre sagde. Tilbage står han med et råd til skolerne om at gøre det, han selv savnede i sin skoletid. - Grib ind tidligt. Grib ind rigtig tidligt. Lige så snart de kan se noget, skal de gribe ind. Jeg ved godt, at det er svært, hvis eleven ikke siger noget til dem. Men prøv at se efter nogle tegn, for de er virkelig tydelige.", "annotations": [{"label": 2, "user": 1}], "meta": {}, "annotation_approver": null}
{"id": 250, "text": "I Ishøj er 69-årige Johnny Ploug Hansen afhængig af hjemmehjælp hver eneste dag for at stå ud af sengen, komme i bad og få skiftet sin stomipose. På Langeland ser hverdagen helt anderledes ud for 82-årige Ann Jeppesen. Hun har på trods af sin fremskredne alder ikke brug for hjælp fra kommunen til at klare sig derhjemme, og hun klarer selv den daglige tur til supermarkedet på sin elscooter. Alligevel får Langeland Kommune flere penge for Ann Jeppesen, end Ishøj Kommune får for Johnny Ploug Hansen i det kommunale udligningssystem, der flytter penge fra rige til fattige kommuner. Det har Johnny Ploug Hansen, som har været lam fra livet og ned, siden han brækkede ryggen i en arbejdsulykke, svært ved at forstå. - Det er helt forkert. Alderen siger jo ikke noget om, hvor meget man har brug for hjælp, siger han, og Ann Jeppesen er enig. - Man kan blive syg i en tidlig alder. Det er bedre, hvis pengene følger dem, der har brug for hjælp, siger hun. Udligningssystemet er i dag skruet sådan sammen, at kommuner med mange ældre borgere får flest penge – uafhængig af, hvor plejekrævende og udgiftstunge, de egentlig er. Det betyder, at Ishøj får 29.500 kroner for Johnny Ploug Hansen, mens Langeland får næsten 48.000 kroner for Ann Jeppesen. Når hun runder 85 år, giver hun kommunen 135.000 kroner. Johnny Ploug Hansens borgmester i Ishøj hedder Ole Bjørstorp (S). Han er kritisk overfor fordelingen af pengene, fordi hans kommune har et stort antal ældre, der dør, før de bliver 75 år og er stærkt plejekrævende i de sidste år af deres liv. - Vi får ikke nok penge til de ældre. Borgerne får en ældrepleje, der ikke er så god som i nabokommunerne, siger han og forudser nedskæringer på ældreplejen, hvis udligningssystemet ikke bliver ændret. - Man skal vælge nogle andre kriterier. Man skal huske dem, der er yngre end 85 år, siger han. Statsminister Mette Frederiksen præsenterer i morgen sit udspil til en reform af udligningssystemet. Hun har på forhånd annonceret, at de ældres sundhedstilstand – og ikke kun alder – fremover skal være med til at afgøre fordelingen af penge. Det giver god mening, vurderer professor i sundhedsøkonomi ved SDU Dorte Gyrd-Hansen. For der er store geografiske forskelle på, hvor længe vi lever, og hvor sund en alderdom vi har, afhængig af om vi bor i Ishøj eller Rudersdal. - Det giver i høj grad mening. Alder kan godt være med i en udligningsordning, men man skal supplere med et generelt billede af sundhedsprofilen i de enkelte kommuner, siger hun og slår fast, at vi koster mest i årene op til vores død - uanset hvornår den indtræffer. I Rudersdal Kommune møder statsministerens planer modstand hos borgmester Jens Ive (V). I den nordsjællandske kommune lever borgerne generelt længere end andre steder i landet, og det bør ikke straffes, siger Jens Ive. - Det er helt bagvendt. Først bebrejder man kommunerne, at vi ikke yder en god og forebyggende sundhedsindsats. Når vi så gør det med succes, straffer man os. Det giver ingen mening, siger han. Det er endnu usikkert, om Mette Frederiksens udligningsudspil bliver til virkelighed, eller om det falder til jorden på grund af manglende flertal i Folketinget, ligesom det skete med den forrige regerings reformplan for det kommunale udligningssystem. Tilbage i Ishøj håber Johnny Ploug Hansen, at der vil ske noget, så der ikke bliver skåret i ældreplejen i hans kommune. - Det er helt forkert. Folk har brug for hjælpen, så der skal ikke skæres. De skal have dækket deres behov, så de kan leve et rimeligt liv, siger han.", "annotations": [{"label": 2, "user": 1}], "meta": {}, "annotation_approver": null}
{"id": 251, "text": "Forestil dig en konstant og monoton susen, som du kan høre, uanset hvor du befinder dig på din grund. Sådan opleves trafikstøj - og den er en realitet for over halvdelen af borgerne i Region Hovedstaden. En fra 2018 fra det rådgivende ingeniørfirma COWI viser, at trafikstøj har en årlig samfundsomkostning på 2,4 milliarder kroner i regionen. Det skyldes faldende huspriser, sygdomme og for tidlige dødsfald som følge af trafikstøj. Derfor har tre borgmestre fra kommunerne i henholdsvis Vallensbæk, Hvidovre og Brøndby bedt transportminister Benny Engelbrecht (S) om at kigge på støjen på vejene. Trafikstøj var derfor på dagsordenen, da de tre borgmestre i dag mødtes med ministeren. Med ind til mødet havde Hvidovre-borgmester Helle Adelborg (S) et helt konkret forslag til at sænke trafikstøjen. - Jeg kunne godt tænke mig, at ministeren gik med på et pilotprojekt, hvor det var muligt at nedsætte hastighedsbegrænsningen til 90 kilometer i timen på de motorveje, der går gennem Hvidovre Kommune. Kommunerne kan ikke løse problemet med trafikstøj alene, mener Helle Adelborg. Det skyldes, at motorvejene hører under staten. Derfor er det ifølge Hvidovres borgmester vigtigt med et samarbejde mellem kommunerne og staten. - Vi taler om 30.000 støjplagede borgere på den strækning, hvor vi ønsker at nedsætte hastighedsgrænsen. Så lige her er det ikke en kommunal opgave. Vi gør det, vi kan på de veje, der ligger i vores kommune, siger hun. Men det bliver ikke til en større ændring af hastighedsbegrænsningerne på motorvejene lige nu, fortæller transportminister Benny Engelbrecht. I første omgang bliver det til et pilotprojekt på en lille strækning af Holbækmotorvejen i Hvidovre på vej ud af København. - Idéen er, at der skal være konkrete eksempler på, hvor meget det hjælper mod støjreduktion, inden der skal forhandles infrastruktur senere på året. Der er bred opbakning til støjpuljer, så må vi se på løsningerne, når vi har resultater på pilotprojektet, som jeg kan fremlægge til forhandlingerne, siger transportministeren. Over 500.000 boliger i Region Hovedstaden er plaget af støj over den vejledende grænse på 58 decibel. Det svarer til halvdelen af alle boliger i regionen. En af dem, der oplever den konstante trafikstøj lige nu, er Erik Ødemark. Han bor i Vallensbæk lige ved siden Vallensbækgrenen, hvor to motorveje mødes. - Hvis jeg sætter mig ud i min have, bliver jeg ramt af den her monotone og konstante baggrundsstøj. Det lyder fuldstændig som om, at jeg bor tæt ved Vesterhavet. Det er bare ikke havets bølger, der rammer strandkanten, men derimod dækkenes støj på asfalten, siger han. Selvom trafikstøjen er slem - og også er blevet værre med årene - mener Erik Ødemark ikke, at det er en mulighed for ham at flytte. - Jeg har boet her i 24 år. Det kan ikke være rigtigt, at jeg nu skal flytte. Desuden er over halvdelen af boligerne i kommunen og nabokommunerne støjplaget. Så hvor skal jeg flytte hen, siger han. Men trafikstøjen er også skyld i en lang række farligere følgevirkninger. Den påvirker nemlig søvnen og stresser kroppen. Det kan være farligt, fortæller Kåre Press-Kristensen, der er seniorrådgiver for Rådet for Grøn Omstilling. - Man øger risikoen for en lang række sygdomme, når kroppen er stresset, eller når man ikke får sin dybe nattesøvn. Det er blandt andet hjertekarsygdomme og blodpropper men også angst og depression. Det er noget, man skal være meget opmærksom på, siger han. Mens vestegnsborgmestrene i dag bad transportministeren om hjælp til problemet, undrer det Kåre-Press Kristensen, at Region Hovedstaden kun har afsat tre millioner kroner på 2020-budgettet til bekæmpelse af trafikstøjen. - Det er symbolsk. Det er spil for galleriet, hvor man går ud og siger, at man har sat nogle millioner af til at bekæmpe problemet. Men det forslår slet ikke tilstrækkeligt, siger han. Det er formanden for Transportudvalget i Region Hovedstaden, Jens Mandrup, ikke enig i. Selvom han dog mener, at beløbet er lavt, peger han også pilen tilbage på transportministeren og staten. - Vi gør det, vi kan. Jeg vil gerne give Kåre Press-Kristensen ret i, at der bliver gjort for lidt. Vi bruger de tre millioner på at forske i følgevirkningerne af trafikstøj, men det er staten, der kan sætte støjskærme op på deres motorveje, siger han. Derfor mener Jens Mandrup, at politikerne på Christiansborg skal indse, at trafikstøj er et alvorligt og dødeligt problem. - Jeg ved godt, at det lyder som en dårlig politiker-undskyldning, men vi gør alt, hvad vi kan for at lægge pres på staten. Vi kan ikke gøre mere for at beskytte borgerne i Region Hovedstaden mod trafikstøj, siger han.", "annotations": [{"label": 2, "user": 1}], "meta": {}, "annotation_approver": null}
{"id": 252, "text": "Fra næste uge kan københavnske gymnasieelever komme i en form for gruppeterapi, hvor man lærer at kontrollere begyndende angst. Det skriver . Idéen er at sætte ind, før angsten bliver et kæmpe problem, fortæller sundheds- og omsorgsborgmester i Københavns Kommune, Sisse Marie Welling (SF): - Målet er at sørge for, at de her unge mennesker ikke udvikler en diagnose, hvor de skal have medicin hele deres liv eller skal gå til psykolog i rigtig lang tid for at få det bedre. Gruppeforløbet tilbydes elever, som ikke har fået stillet en angstdiagnose, men som en psykolog vurderer vil have gavn af det forebyggende initiativ. Forløbene varer syv uger, hvor tolv jævnaldrende mødes en gang om ugen på deres uddannelse. Deltagerne bliver introduceret for redskaber som meditiation og får tilbudt individuelle samtaler. Angst er et stigende problem, for på ti år er , ifølge Sundhedsdatastyrelsen. Hos Danske Gymnasieelevers Sammenslutning er man glade for, at de unge får værktøjer til at håndtere angstsymptomer: - Vi skal kunne snakke om de ting, som er svære og gør ondt. Så hvis det kan være med til at nedbryde nogle af de stereotyper og fordomme, der er, vil det være fantastisk godt, siger organisationens formand, Martin Mejlgaard. Københavns Kommune forventer, at kurserne hvert år vil kunne hjælpe 216 unge med angstsymptomer. Man har allerede afprøvet kurserne som pilotprojekter på ti københavnske gymnasier. Der er afsat midler til kurserne til og med 2022. Projektet bliver evalueret i 2011, og hvis det er en succes, kan det blive tilbudt til samtlige ungdomsuddannelser i København.", "annotations": [{"label": 2, "user": 1}], "meta": {}, "annotation_approver": null}
{"id": 253, "text": "I går sagde briterne formelt goodbye til EU, og det har ikke kun betydning for briterne, men også for en række danske virksomheder. Indtil nu har virksomhederne ellers nydt godt af briternes medlemskab af unionen, der blandt andet sikrer, at handlen mellem Danmark og Storbritannien kan foregå uden told og afgifter. Men på nuværende tidspunkt er der ikke en aftale, som gør virksomhederne klogere på, hvordan de i fremtiden skal handle med briterne. Det skal de britiske og europæiske politikere nu til at drøfte, og imens mærker danske virksomheder de konsekvenser og den usikkerhed, brexit allerede nu har medført. Virksomheden Walk With Path begyndte at lave hjælpemidler til personer med Parkinsons sygdom for seks år siden i London, men nu har danskeren Lise Pape fra Ringsted valgt at flytte ti ansatte til København og en enkelt medarbejder til hjembyen på Midtsjælland på grund af brexit. - Det vil sige, at størstedelen af mit team nu er i Danmark frem for i England, siger hun. Lise Pape har planlagt og forberedt sig på brexit gennem flere år. Allerede i 2018 oprettede hun et dansk datterselskab for at kunne søge fondsmidler fra EU. - Det var rigtig vigtigt for virksomhedens overlevelse. Som R&D virksomhed (research and development, red.) skal du have ekstern funding (finansiering, red.), og det kan du få på forskellige måder. En af dem er gennem EU, siger Lise Pape, der ærgrer sig over, at hun nu må trække ansatte ud af England. Briterne kan godt lide dansk wienerbrød. I hvert fald fylder det søde brød en hel del af de 50.000 tons bagværk, som årligt sendes fra primært Danmark til det britiske marked fra Unibakes bagerier i Hvidovre og Kolding. Et marked, der indbringer virksomheden et tocifret millionbeløb om året. Derfor har Unibake forberedt sig på briternes farvel siden 2018, hvor virksomheden har haft en fast arbejdsgruppe, der skulle se på de værst tænkelige scenarier, der kan opstå, når man ikke længere har fri adgang til det britiske marked. Og usikkerheden har allerede nu haft konsekvenser for virksomheden, der har faste aftaler om levering af brød til sine britiske kunder. - Vi har hele tiden skullet vurdere, hvor meget ekstra vi skulle have på lager i Storbritannien, og det har selvfølgelig kostet en masse arbejdstimer og en masse penge, siger Frank Lindegaard Breitenstein, der er Group Supply Chain Director i Lantmännen Unibake. Når virksomheder som Unibake vælger at fylde op på nødlagerne i Storbritannien, så rammer det dem, som skal fragte varerne derover. Henrik Skov Christensen er den vognmand, som sender absolut flest containere til England fra Esbjerg Havn. 70-75 procent af virksomhedens indtægter stammer fra godstrafikken til Storbritannien. Før brexit var den opgave en fast og stabil forretning, men nu er efterspørgslen noget anderledes. - Hver gang, der er blevet sat en dato for brexit, har vi fyldt en masse gods på lager, og så har efterspørgslen været faldende, fordi lagrene skulle tømmes igen, inden vi kunne sende flere varer over, siger Henrik Skov Christensen. Han har været nødt til at lave nogle af sine faste chauffører om til løsarbejdere, ligesom han har måttet sælge flere af sine lastbiler. Det er sikkert de færreste briter, som tænker på Bornholm, når de bestiller en Filet-O-Fish-burger på McDonald’s. Men faktisk er det den bornholmske fiskerikoncern Espersen, som leverer den torsk, der ligger mellem de to skiver brød i fiskesandwichen. En tredjedel af Espersens salg går til Storbritannien, der er deres største marked. Det er især briternes forkærlighed for hvid fisk som torsk og kuller, der driver forretningerne. Derfor er der også en hel del på spil for koncernen, når politikere fra EU og Storbritannien skal forhandle om en frihandelsaftale det næste år. - Vi vil holde øje med, om varerne til England kan transporteres over grænserne uden nogen form for toldbehandling fremadrettet. Vi håber, at man får samme standarder som i dag, siger Klaus Nielsen, der er direktør i Espersen.", "annotations": [{"label": 2, "user": 1}], "meta": {}, "annotation_approver": null}
{"id": 254, "text": "En lyssøjle op i himlen, roterende regnbueringe i vandet og en massiv grøn laserstråle. Det er bare nogle af de flere end , som kan opleves i København i øjeblikket. Copenhagen Light Festival lyser for tredje år i træk hovedstaden op og har for første gang suppleret kunstværkerne med talks om lys, byen, kunst og lysbranchen. Festivalen løber til og med 23. februar.", "annotations": [{"label": 2, "user": 1}], "meta": {}, "annotation_approver": null}
{"id": 255, "text": "- Du er nødt til at komme og redde mit barn. Sådan lød beskeden i foråret, da Anne Skare Nielsen og hendes mand midt i aftensmaden blev ringet op af en veninde fra villavejen i Dragør, som havde brug for hjælp. Venindens søn Viktor, på dengang ti år, var faldet om i hjemmet, og det tydede på, at det var hjertestop. - Vi kunne høre, at det var alvorligt. Så for en sikkerheds skyld kører jeg op til et sted, hvor jeg ved, at der hænger en hjertestarter udenfor, fortæller Anne Skare Nielsen. Mens Annes mand tog hjem til veninden og hurtigt gav livredende førstehjælp til sønnen, tog det Anne tre til fire minutter, inden hun kom med hjertestarteren. - Jeg fik sat hjertestarteren på ham, men vendte klistermærkerne forkert, så jeg skulle pille dem af og sætte dem rigtigt på ham igen. Men stødet, som hjertestarteren gav ham, er det stød, som satte hans hjerte i gang. Over de seneste år er det blevet langt nemmere for Anne Skare Nielsen og andre, der har brug for en hjertestarter, at finde lige netop sådan en. Der er nemlig sket en firdobling af døgntilgængelige hjertestartere i hovedstadsområdet siden 2014. På landsplan findes der i skrivende stund lidt over , hvoraf lidt over 11.500 er tilgængelige døgnet rundt. Det viser tal fra Trygfondens hjertestarternetværk. For Anne Skare Nielsen var det overraskende, hvor nemt det var at bruge hjertestarteren. - Jeg når egentlig ikke at tænke så meget andet end at sætte den ene fod foran den anden. Det er også derfor, at det er rigtig rart, når man åbner en hjertestarter, så får man skridt for skridt vejledning i, hvad man skal gøre, siger hun. - Hvis den hjertestarter ikke havde været der, havde Viktor ikke været her i dag, siger hun. Udviklingen med flere døgntilgængelige hjertestartere vækker glæde hos Hjerteforeningen. - Det er fantastisk, at vi er blevet opmærksomme på, at en hjertestarter kun gør gavn, hvis den er til at få fat på, siger direktør i foreningen Anne Kaltoft og fortsætter: - Derfor er det afgørende, at den er tilgængelig 24 timer i døgnet. Hjertestarteren kan nemlig være meget vigtig at gå i gang med, før der kommer professionel hjælp, påpeger Anne Kaltoft. - Der vil altid gå nogle minutter, før en ambulance kommer frem. Og der kan det være spørgsmål om liv eller død, at man får skaffet en hjertestarter og bruger den, inden ambulancen når frem, siger hun. Hos Region Hovedstadens Akutberedskab mærker man også, at kendskabet til hjertestarterne er blevet udbredt. - Der er flere, der er i stand til at bruge en hjertestarter og får succes med at støde, siger Frederik Folke, som er forskningsleder hos Akutberedskabet i Region Hovedstaden. Målet er derfor nu, at der kommer endnu flere startere, der kan bruges døgnet rundt og gerne hjemme hos borgerne selv. - Vi vil gerne have flere hjertestartere ind i folks egne hjem, hvor størstedelen af hjertestop forekommer, siger Frederik Folke. En af dem, der har fået sat en hjertestarter op, er Torben Hansen. Han har en Rema 1000 i Helsingør. For ham var det åbenlyst, at hjertestarteren skulle hænge udenfor. - I min tidligere butik hang hjertestarteren indenfor. Nu har jeg fået en ny butik og har fået lavet et skab, hvor den hænger lige uden for butikken, så alle kan komme til den døgnet rundt, siger Torben Hansen. Butikkens hjertestarter har ikke været i brug endnu, men det er vigtigt for Torben Hansen, at der er hjælp tæt på hele døgnet rundt. - Alle kan blive ramt på alle tidspunkter af døgnet. Så det er helt håbløst, hvis vi lukker klokken 22, og der er en, som falder om på gaden 22.30, og vi ikke kan hjælpe vedkommende, siger Torben Hansen.", "annotations": [{"label": 1, "user": 1}], "meta": {}, "annotation_approver": null}
{"id": 256, "text": "Hvis du tror, hospitalsklovne kun er røde næser og store fødder, så kan du godt tro om igen. En hospitalsklovn, der taler et vredt barn til ro, så psykiaterne kan fortsætte deres arbejde, eller en klovn der gennem leg får børn til at glemme deres OCD. Det er bare nogle af de opgaver hospitalsklovne foretager sig på børne- og ungepsykiatriske afdelinger rundt om i Danmark. En af afdelingerne er Børne- og Ungdomspsykiatrisk Center Glostrup. Her giver klovnene ikke kun børnene en pause fra en hård hverdag med test og undersøgelser. Klovnene observerer også børnene og melder tilbage til psykiaterne, som efterfølgende bruger informationerne i deres behandling. - Vi fodrer klovnene med opgaver, som de skal ud at undersøge. Så kommer de tilbage og fortæller, at mens de legede med barnet, så glemte det helt at vaske hænder, hvilket barnets OCD ellers fik barnet til, siger Tanja Hedin, der er assisterende afdelingssygeplejerske ved centret i Glostrup. Hospitalsklovnene har udover deres egen uddannelse fået et ekstra kursus i at håndtere og være sammen med psykisk syge børn og unge. Arbejdet kræver nemlig en særlig håndtering af børnene. Og Tanja Hedin understreger da også, at klovnen ikke overtager psykiaterens rolle. - Det er ikke meningen, at klovnene skal udrede og undersøge børnene. De kan skabe en stemning, som kan være nødvendig for, at jeg eller en psykiater kan gøre deres arbejde. Det er en stemning, vi andre ikke kan skabe, netop fordi vi ikke er hospitalsklovne, siger Tanja Hedin. Danske Hospitalsklovne har undersøgt klovnenes arbejde på 11 børne- og ungepsykiatriske afdelinger i Danmark. 56 psykiatere og sygeplejersker, der arbejder sammen med klovnene til daglig, har været med i undersøgelsen. 96 procent af dem siger, at klovnene hjælper med selve behandlingen af børnene. Det betyder meget for Lykke Scheuer, der er hospitalsklovnen ’Baglæns’ på Børne- og Ungdomspsykiatrisk Center Glostrup. For hende er det vigtigt, at det nu er dokumenteret, at hendes arbejde er mere end klichéerne om røde næser og fjollet tøj. - Helt personligt kan jeg slappe mere af nu, når jeg siger, at jeg er hospitalsklovn på en psykiatrisk afdeling. Nu er mit arbejde dokumenteret som hjælp til behandlingen, siger Lykke Scheuer.", "annotations": [{"label": 2, "user": 1}], "meta": {}, "annotation_approver": null}
{"id": 257, "text": "Generation K. Klimagenerationen. Fridays for future. Danske unge har for alvor taget klimadagsordenen til sig - og de kræver, at de ældre generationer handler. Men dropper de selv flyet og tager den langsomme tur i bus eller tog på studietur? Simikka Høyer Svendsen går i 2. C på Det frie Gymnasium i København. Det pink hår er klippet kort, piercingerne i det smilende ansigt er ikke til at overse, og om halsen hænger et stort kvindetegn i sølv og dingler. Alt tøjet er købt brugt, fortæller hun - også af hensyn til klimaet. - Vi er nødt til at ændre den måde, vi lever på, for at kunne prøve at redde verden. Det er jo ikke, fordi vi ikke kommer på studietur. Vi kommer bare ikke lige så langt væk, forklarer Simikka Høyer Svendsen. Viljen til at handle deler hun med resten af elevgruppen på Det frie Gymnasium. Sidste år vedtog de, som det første gymnasium, helt at droppe fly på studieture og alle andre aktiviteter i forbindelse med skolen. Ønsket var drevet af de unge, og modstanden kom fra lærerne. Eleverne endte med at få deres vilje. Dét argument, som gjorde størst indtryk på psykologi og biologi-læreren Kazem Neisari, var, at studieturenes fly-stop kunne påvirke flyselskabernes udvikling i en positiv retning: - Så kan de se, at de mister kunder, som tager toget og bussen, og så er de nødt til at blive grønnere, forklarer han. Eleverne håber, at de kan inspirere andre, så presset på flyselskaberne bliver så stort som muligt. - Det kan være, at det starter en trend. Så flere skoler kan se, hvad vi gør. Der er jo nogle, der skal starte det, og så er det fedt, at vi her på Det frie Gymnasium gjorde det, forklarer 2.g'eren Valdemar Billing. Eleverne på Roskilde Gymnasium har også besluttet, at de ikke vil bruge fly som transportmiddel i forbindelse med studieture. Og flere gymnasier i København, Jylland og på Fyn, som DR har haft kontakt med, overvejer et lignende forbud. Danske Gymnasieelevers Sammenslutning har også en diskussion om, hvordan de kan sikre mere bæredygtige studieture. Og den tendens kan de mærke tydeligt hos et af landets største rejsebureauer for studierejser. - Vi har nu ansat togfolk, og vi har mangedoblet salget af togrejser, fortæller Søren Sattrup, der er udviklingsdirektør i Kilroy International, der arrangerer mere end 400 studieture for gymnasierne årligt. Siden slut 80'erne har flyet banet vejen til drømmestudieturen. Men henover få år, tror han, at tog og bus kommer til at udgøre halvdelen af turene. For allerede i januar havde bureauet solgt flere studierejser med bus og tog, end de gjorde i hele 2019. Det er ikke tilfældigt, at det er et gymnasium i København, der er gået forrest med et totalt flyforbud, mener Kilroy. For på nogle punkter er det et københavner-fænomen, for jyderne vælger ofte bussen i forvejen. Ikke fordi det er mere klimavenligt end fly, men fordi det er billigt, og de er landfast med Tyskland, så det er nemt. - Det er kommet meget fra København. Det er med lavere hastighed i Jylland lige nu, men det er en klar tendens, at det vil udvikle sig ud over landet, siger Søren Sattrup. Generelt har Danmark og Sverige været foregangslande i forhold til at ville de grønne studieture. Norge, Holland og Belgien plejer at være firstmovers, men de har været langsommere på det punkt, vurderer Kilroy.", "annotations": [], "meta": {}, "annotation_approver": null}
{"id": 258, "text": "Kenneth Løvholt og Rasmus Olesen bor begge i landsbyen Snostrup i Frederikssund. Hvis de vil gå en tur i den omkringliggende natur, kan de gå ad den cykelsti, som børnene fra områdets landsbyer cykler ad i skole. Men fremover bliver cykelstien blokeret, og et grønt område på størrelse med otte fodboldbaner skal bruges til at bygge et fællesmagasin, hvor dansk kulturarv skal opbevares. Fællesmagasinet kommer til at fylde i landskabet med sin grå facade, op mod 15 meters højde og hegn rundt om det 5,8 hektarer store areal. Og placeringen syd for den kommende S-togsstation i det stormomsuste byudviklingsprojekt Vinge har fået naboerne i området på benene. Placeringen får massiv kritik fra en lang række naboer - blandt andre Kenneth Løvholt og Rasmus Olesen. Kritikken har medført et borgermøde, ivrig debat, underskriftsindsamling og høringssvar til kommunens politikere. - Der er noget naturværdi, som forsvinder. Der er mange, der bruger området til at gå tur, til at løbe og så til almindelig trafik på cykelstierne, siger Kenneth Løvholt. Naboerne er blandt andet trætte af, at fællesmagasinet skal ligge, så den blokerer en cykelsti, som er den primære vej for gående og cyklister – herunder især skolebørn. De undrer sig over, at den skal ligge i et område, der oprindeligt var tænkt som grønt område og boligområde frem for i et af kommunens erhvervsområder. Mange ærgrer sig også over, at udsigten bliver skæmmet af det enorme bygningsværk, der er lagt op til. - Det, der kommer nu, er jo ikke en by, men et industrikvarter med en stor lagerhal. Så alle de fine tegninger, der var af blandet bebyggelse og indretning, forsvinder, og det samme gør det grønne område, som faktisk skulle ligge der, hvor man nu vil placere en lagerhal, mener Kenneth Løvholdt. Også Rasmus Olesen, der bor et par hundrede meter væk fra det planlagte byggeri, undrer sig. - Fællesmagasinet risikerer at blive en stopklods for udviklingen og projektet Vinge. Vi vil rigtig gerne have Vinge, men vi vil ikke have, at vores politikere smadrer det, siger Rasmus Olesen. Tilbage i 2017 kollapsede drømmen om en ny by med op mod 20.000 indbyggere, da kontrakten om Vinge og Vinge Centrum mellem kommunen og investorerne faldt til jorden. Siden har Frederikssund Kommune kæmpet med at genvinde tilliden til Vinge og med at få gang i byprojektet. De visioner blev senest mødt af modstand i efteråret, da det viste sig, at der ikke var nogen, der havde budt på det nyudbud, som byens politikere havde håbet ville sætte gang i byggerierne i Vinge. Det er dog lykkes at få gang i etableringen af en S-togstation, der skal sikre offentlig transport til området. Et af de projekter, der trods modgangen i Vinge, stadig har været i live, er ideen om at placere et kommende fællesmagasin i området. Det er Slots – og Kulturstyrelsen, der køber grunden og skal stå for magasinet, hvor der skal opbevares genstande fra Nationalmuseet og Det Kongelige Bibliotek. Kort før jul vedtog Frederikssunds politikere at sende lokalplanen for fællesmagasinet i høring. Men planen møder altså massiv kritik fra naboerne. Og det forstår byens Venstre-borgmester John Schmidt Andersen godt. - Kritikken skal man da anerkende, og jeg tænker, at det er naturligt, at man lurer lidt på det, når der kommer noget nyt, siger John Schmidt Andersen. Placeringen af fællesmagasinet er valgt tilbage i 2016, hvor kommunen lavede en betinget købsaftale med Slots - og Kulturstyrelsen, men det er først nu, at lokalplanen er i høring og har sat sindene i kog. Men der har været mange krav til, hvor fællesmagasinet kunne placeres. - Der blev stillet meget høje krav til bygning og placering i forhold til for eksempel klimasikring, adgangsforhold og nærhed til station og rigtig mange andre ting, forklarer John Schmidt Andersen, der holder fast i placeringen af fællesmagasinet, trods kritikken. Han tror - modsat kritikerne - godt på, at fællesmagasinet kan få en positiv betydning for udviklingen i Vinge. - Dets formål og de aktiviteter, der vil komme til at være, indgår fint i den fremadrettede udvikling af Vinge by, siger borgmesteren.", "annotations": [], "meta": {}, "annotation_approver": null}
{"id": 259, "text": "Når dit barn skal til svømning, skal du slukke mobilen, lægge den i lommen eller helt lade den blive hjemme eller i bilen. Det mener flere svømmeklubber i hovedstaden, som oplever, at forældre ikke overholder svømmehallernes mobilregler. For forældrene har hovedet nede i mobilen i omklædningsrummet, ved bruserne og inde i svømmehallen, mens børnene svømmer. Det oplever de blandt andre i svømmeklubben MK31 og Hovedstadens Svømmeklub. - Forældrene står i omklædningsrummene og sågar i baderummene med deres mobiltelefoner, og når man konfronterer dem, får man mange gange det svar, at de bare står og sms’er. Men der er jo kameraer i telefonenerne, og det er det, der er problematisk, siger formand for svømmeklubben MK31 Tommy Jensen. I mange svømmehaller er der skilte om, at mobiler er forbudt, men det bliver ikke overholdt af forældrene. - Det er problematisk, for der er børn og unge i omklædningsrummene, og når de ser deres forældre med telefonerne, tænker de, at de også må. Og fra at børn tager et billede af et andet barn i omklædningsrummet, og til det eventuelt havner på et socialt medie, er der ikke langt, forklarer Allan Nyhus, formand for Hovedstadens Svømmeklub. Efter en episode med en dreng, der blev fotograferet i omklædningsrummet, ville Tommy Jensen egentlig gerne bede forældrene om at aflevere deres telefoner ved indgangen, når de gik ind i svømmehallen, men det bliver for omfattende for klubben: - Der er et spørgsmål omkring forsikring, fordi telefonerne kan blive stjålet, og hvis vi skal ansætte nogle til at stå for det her, så skal vi betale løn til dem, siger Tommy Jensen. I stedet håber begge svømmeklub-formænd, at der kan skabes en kulturændring, så det går op for forældrene, hvor vigtigt det er, at de dropper mobilen i svømmehallen. - Vi er nødt til at forklare forældrene, hvorfor det er vigtigt, at de ikke sidder med telefonerne fremme. Det er en snak om digital dannelse, og det er en vigtig snak at tage med forældrene og børnene, så vi er sikre på, at billeder ikke havner de forkerte steder, mener Allan Nyhus fra Hovedstadens Svømmeklub. Hos Københavns Kommune kender de godt til klubbernes udfordringer med forældrene – ligesom de også oplever, at mobilreglerne brydes i svømmehallernes ordinære åbningstider. Derfor gør kommunen nu en indsats for at mindske mobilbrugen. Det skal ske ved at gøre skiltningen mere tydelig og gøre venteområderne mere attraktive. - Vi kigger eksempelvis på skiltning og på, hvordan vi kan informere på andre måder, for der er nok nogle, der ikke tænker over, at de bruger telefonen der, siger Steve Martinussen, sektionsleder i ejendomsdrift og service i Københavns Kommunes kultur – og fritidsforvaltning. Han tror ikke, at det er en holdbar løsning at bede forældrene om at aflevere deres telefon, når de går ind i svømmehallerne. - Det er lidt omsiggribende. Vi vil hellere henvise til der, hvor man må bruge sin telefon, fx i de forhaller, som vi er ved at renovere. Vi har ikke ressourcer til at gå den anden vej, siger Steve Martinussen. Tiltagene og idéerne bliver godt modtaget af svømmeklubberne, som mener, det er vigtigt, at forældrene går foran som de gode eksempler: - Det er en god ide at sørge for, at der kommer hyggelige steder at være for forældrene, hvor de kan bruge mobilen Det er en god vej at gå, siger Allan Nyhus.", "annotations": [{"label": 2, "user": 1}], "meta": {}, "annotation_approver": null}
{"id": 260, "text": "Plastikglas, tennisbolde og gamle dåser bliver kastet i hver sin skraldepose. Og det er ikke kun af pædagogerne, men i den grad også af de små poder i Børnehuset Gnisten i Gladsaxe. For her arbejder man nemlig med - blandt andet dem, der handler om klimaindsatser. I 2015 satte FN's 193 medlemmer en række mål for, hvordan vi som verdenssamfund sikrer kloden en bæredygtig udvikling. Det hele bliver gjort i børnehøjde ved at være på skraldejagt i skoven og rydde op i naturen, siger pædagog Anne Tange Elmsted. - Børnene forstår nok ikke det store billede, men de lærer det nære. Genbrug, genanvendelse og det at passe på naturen bliver en del af deres liv og hverdag. Børnene lærer også, hvordan de sorterer deres affald. - De kommer løbende ind om morgenen og har fundet noget på vej til børnehaven, og så kaster de det i den rigtige skraldespand, siger Anne Tange Elmsted. Og det er ikke kun i Gladsaxe, at man sætter fokus på klima og bæredygtighed. Også i Gentofte, København, Frederiksberg, Fredensborg, Ballerup, Furesø og Tårnby kommuner er verdensmålene rykket ind i daginstitutionerne. I Børnehuset Kløvedalen i Gentofte er det særligt i forbindelse med madlavning, at børnene lærer om bæredygtighed og klima, siger leder Pernille Brems. - Vi inddrager børnene i køkkenet, så de får kendskab til råvarer og grøntsager. Og det giver gode snakke om, hvad de selv har derhjemme i køleskabet. Kristine Kryger, der er formand for Opgaveudvalget FN’s verdensmål i Gentofte Kommune, mener, at alle borgere uanset alder kan involveres i dem. - Børnene får større indblik i, at de sætter et aftryk på verden og selv kan handle mere bæredygtigt, siger hun. Og udover fokus på klimavenlig kost, trækker børn og pædagoger også i gule veste og går på affaldsindsamling. - De finder ud af, hvad det er for noget skrald, der bliver smidt, og hvad man så skal gøre ved det. Det er både sjovt for dem, og de lærer noget af det, siger Kristine Kryger. På Frederiksberg mener borgmester Simon Aggesen fra Det Konservative Folkeparti, at det er perfekt at fange børn til at lære tanken bag målene. - Børn i den alder er umiddelbare og nemme at begejstre. Og derfor er der en åben dør for at fortælle nogle af de værdier, der ligger i verdensmålene, siger han.", "annotations": [{"label": 1, "user": 1}], "meta": {}, "annotation_approver": null}
{"id": 261, "text": "Tre tragiske dødsfald har ført til hurtigere behandling af meningitis-patienter i Region Hovedstaden. I 2016 og 2017 kostede smitsom meningitis nemlig tre drenge fra hovedstadsområdet livet - blandt andet fordi der gik for lang tid, før de fik behandling. Blandt andre forældrene til de tre drenge har bidraget til at nedbringe behandlingstiden. For de ved, hvordan det er at møde sundhedssystemet med et kritisk sygt barn, fortæller Ivar Petersen, far til Hans, som døde af meningitis i 2017. - Man bliver jo skubbet fra afdeling til afdeling, og man har alle de her overflytninger. Og hver eneste ekspert inden for områderne er sikker på, hvad de laver, og hvad de skal gøre. Men de har faktisk ikke rigtig nogen idé om, hvad der foregik før, og hvad der kommer til at foregå lige efter, siger han. Derfor har Region Hovedstaden siden arbejdet på at kunne stille hurtigere diagnoser, og det er lykkedes at nedbringe tiden fra patientens ankomst til hospitalet til behandlingen starter med en time. I de fleste tilfælde tager det nu 2,5 time, før behandlingen er i gang, fortæller regionsrådsformand i Hovedstaden, Sophie Hæstorp Andersen (S). - Der er markant flere, der i dag bliver sat i relevant antibiotisk behandling, end der var tidligere. Og det bliver vi ved med at arbejde med. - Vi vil selvfølgelig gerne have, at vi også får dem med, hvor der går for lang tid, og det bliver kritisk i forhold til at behandle sygdom, siger hun. Regionsrådsformanden pointerer, at de pårørendes hjælp til at udvikle hurtigere behandlingstid har være særligt værdifuld. For de kan fortælle om forløbet på en anden måde, end fagfolk kan. - Vi har set på, om personalet fx lyttede til de oplevelser, de havde omkring at se deres barn være ekstremt sygt og måske give input undervejs. Og så har man mulighed for at få en 'second opionion' lettere, end det har været tidligere. Det har været meget lærerigt, og noget vi tager med videre, siger Sophie Hæstorp Andersen. Regionen har lanceret 10 punkter, der skal gøre det bedre. DR har udvalgt fire af de mest markante. Der er blevet lavet to e-læringsforløb om meningitis og meningokoksygdom. Det ene handler om børn, det andet om voksne. Gennem billeder, øvelser og fakta er målet, at flere læger og sygeplejersker får kendskab til sygdommen og symptomerne. Dermed øger man sandsynligheden for, at en succesfuld og rigtig behandling sættes i gang. Alle nye ansatte på medicinske afdelinger og akutmodtagelsen skal tage kurset. Uafklarede patienter må ikke hjemsendes, før der er kommet svar på akutte blodprøver, der er taget for at udelukke akutte, livstruende sygdomme. Derudover er der indkøbt apparater, som kan be- eller afkræfte, om der er tale om influenza eller meningitis, da meningitis og meningokoksygdom, især i starten, kan være svær at skelne fra influenza. På den måde kan man hurtigt sortere i de patienter, der fortsat skal udredes for andre sygdomme end influenza. Selvom pårørende og patienter ikke har en sundhedsfaglig uddannelse, så er det ofte dem, der har det bedste overblik over en indlæggelse. Derfor skal deres bekymringer tages alvorlig og i højere grad give anledning til, at man tilkalder en ekstra læge, som kan vurdere situationen. Øvelse gør mester - det gælder også på de medicinske afdelinger og i akutmodtagelsen. Derfor skal læger og sygeplejersker træne teamsamarbejde, mere åbenhed og anerkendelse for bekymringer om meningitis og andre sjældne, alvorlige sygdomme.", "annotations": [{"label": 2, "user": 1}], "meta": {}, "annotation_approver": null}
{"id": 262, "text": "Inden for den seneste uges tid er der sket to store ulykker med skiltevogne på de sjællandske motorveje. I begge ulykker er bilister kørt ind i en skiltevogn, der varslede arbejde længere fremme. Derfor har Falck ændret sine regler, så der altid kører en ekstra skiltevogn med ud på motorvejen, som skal skabe ekstra sikkerhed og større opmærksomhed for bilisterne. - Retningslinjen hidtil har været, at det var op til redderen at vurdere, om der var brug for en ekstra skiltevogn. I fredags ændrede vi den retningslinje med øjeblikkelig virkning, så det er ledelsen, der indsætter en ekstra skiltevogn, siger Mikala Fischer Hansen, der direktør for assistance og vejhjælp hos Falck. Den ene ulykke skete sidste fredag på vest-motorvejen. Og den anden fandt sted i tirsdags på Køge Bugt Motorvejen ved Greve. I den ene ulykke blev en lastbilchauffør hentet af en ambulance. I den anden blev en medarbejder hos Falck fløjet direkte til Rigshospitalet, hvor han blev opereret for brud på begge ben. Begge episoder har sat et stort aftryk hos Falck, siger Mikala Fischer Hansen. - Vi er meget påvirkede af det her - både ledelsen og vores ansatte, siger hun. I Vejdirektoratet vil de gerne være med til at forbedre sikkerheden endnu mere, når der er skiltevogne i brug. - Jeg mener helt sikkert, at man godt kan føle sig tryg både som vejarbejder og som trafikant. Men det er klart, at de seneste uheld ansporer os til at se på, om der er noget kan gøre bedre fremadrettet, siger Charlotte Vithen, som er områdechef for trafikledelse i Vejdirektoratet. Initiativerne glæder Martin Lykke Borg, der er Falck-redder. Han kører ofte med skiltevogn og var også rystet over den ulykke, hans kollega var ude for. - Det gør et stort indtryk, fordi det bekræfter, hvor farligt arbejdet er ude på vores motorveje, siger han. Han vil fremadrettet også selv være endnu mere opmærksom, når han kører ud med skiltevognen. - Jeg føler mig ikke mere utryg, men jeg vil være endnu mere opmærksom på, hvordan vi stiller op, og hvordan vi agerer, siger Martin Lykke Borg.", "annotations": [], "meta": {}, "annotation_approver": null}
{"id": 263, "text": "Røgskyer og cigaretskod jokket ned i skolegårdens asfalt burde være fortid på landets gymnasier. Men det er det ikke. I en rundspørge DR P4 København har foretaget blandt 26 gymnasier i hovedstadsområdet svarer 11, at de lader deres elever ryge på skolens område - selvom det siden 2012 har været forbudt at ryge på skolernes matrikler. Det burde ellers være noget, der var styr på, mener formand for Danske Gymnasier Birgitte Vedersø. - Vi skal til enhver tid overholde loven, siger hun. Men det har været en udfordring for flere gymnasier, uddyber hun: - Jeg er godt klar over, at der er gymnasier, der ligger på en måde, så det er meget generende for naboerne (når eleverne ryger uden for skolens område, red.), og derfor laver de løsninger, som ikke er fuldstændig efter loven. Det skal vi naturligvis væk fra, siger Birgitte Vedersø. Flere af gymnasierne ser ikke blot gennem fingre med, at eleverne ryger på skolens område. Nogle har også lavet deciderede rygeområder på skolen. Et af dem er Aurehøj Gymnasium i Gentofte. Her har det netop været et hensyn til naboer og det omkringliggende kvarter, der har været begrundelsen for et rygeområde, siger rektor Anette Hestbæk Jørgensen. - Der er bare ikke særlig stor forskel på, om vi sender dem ud på fortovet lige foran skolen, eller vi sender dem om bagved, hvor de faktisk er gemt væk, siger hun og fortsætter: - Her er der ikke ret mange, der ser dem. Vi synes ikke, at vi har gjort det særlig attraktivt at ryge i skoletiden. Udmeldingen fra gymnasierne ryster professor i tobaksforebyggelse ved Københavns Universitet Charlotta Pisinger. - Loven om røgfri skoler har ingen effekt, når man lader eleverne ryge på matriklen, siger hun. For der er en grund til, at man har indført loven, mener hun. - Vi ved, at der er langt flere, der begynder at ryge på skoler, hvor man ryger synligt, forklarer hun. Aurehøj Gymnasium er langt fra det eneste, der er tyet til alternative løsninger. Rektor på Helsingør Gymnasium Claus E. Madsen har ligeledes følt sig nødsaget til at trække eleverne væk fra en offentlig vej. - Vi ville godt have vores elever til at fylde mindre i skolebilledet, og det har været vores vurdering, at det er bedst, de ryger et sted, hvor de ikke er synlige, siger han. På Ordrup Gymnasium har man store askebægre i form af betonpiller med gymnasiets bogstaver 'OG' i store røde bogstaver stående til at samle elevernes skod op. En af eleverne, der benytter sig af dem, er Cassandra Tchu. Hun synes, at 'Rygeren', som flere af eleverne kalder rygeområdet, er hyggeligt og socialt. - Det er dejligt, at vi har et rygeområde. Vi er voksne nok til selv at beslutte, om vi må ryge, så jeg forstår ikke, hvorfor der skal være et forbud, siger hun. Havde hun og de andre nikotintrængende klassekammerater skullet en tur ud på fortovet, havde det ikke betydet den store forskel for hende. - Jeg tror ikke, det ville gøre det mere besværligt at ryge. Jeg tror, at skolen har tænkt, at det var bedre at samle os, så vi ikke smider skod over det hele, forklarer hun. På Ordrup Gymnasiums rektorkontor er svaret, i en mail til DR fra rektor Søren Helstrup, at skolen har et rygeområde af hensyn til naboer, lærere og elever, der ikke ryger. Sundhedsminister Magnus Heunicke (S) er forundret over, at der er gymnasier, der trodser loven og lader eleverne ryge på skolens matrikel. - Sagen er den, at det her er lovgivning i Danmark. Der skal gribes ind, og vi skal gøre det langt mere håndfast, end vi gør i dag, siger han og fortsætter: - Derfor bliver det fra næste sommer forbudt at ryge i skoletiden. Til de gymnasier, der endnu ikke har fået implementeret loven, der er syv år gammel, kan jeg kun sige: Kom i gang nu. - Det er en opgave, vi stiller dem, og det er jo dem, der er tæt på de unge. Gymnasierne må selv finde ud af, hvordan man kommer i mål med det, siger han og afslutter: - Jeg har tillid til, at man som ledelse, elevråd og lærer formår at løfte problematikken. Det kan ikke være rigtigt, at unge mennesker begynder at ryge, fordi de begynder i gymnasiet, lyder det fra ministeren. Hos Danske Gymnasier ser man også frem til, at loven skærpes. Det forklarer formand for Danske Gymnasier Birgitte Vedersø. - Vi er meget glade for, at sundhedsministeren har en ny lov på vej, der gør det helt ulovligt at ryge i skoletiden. Det gør det også noget nemmere for os at administrere, siger Birgitte Vedersø. Den kommende stramning af rygeloven er kommet i stand som en aftale mellem regeringen, Venstre, Radikale, SF, Enhedslisten, Konservative og Alternativet. Den træder i kraft i sommeren 2021.", "annotations": [], "meta": {}, "annotation_approver": null}
{"id": 264, "text": "- Undskyld, kan vi få nogle flere flygtninge herovre? Sådan lyder beskeden fra Bornholms Regionskommune til Integrationsministeriet. Lige nu er der slet ikke lagt op til, at øen skal modtage nogen af de anslåede 600 flygtninge, der skal fordeles mellem kommunerne næste år. Men der er behov for flere hænder på Bornholm, så derfor vil et flertal i øens kommunalbestyrelse have 20 flygtninge i stedet for 0. - På Bornholm har vi en stor afvandring fra arbejdsstyrken, og vi har virksomheder i vækst, der har brug for folk i produktionen. Desuden er vi gode til at få flygtninge ud på arbejdsmarkedet. Og så tænkte vi, at vi kunne være med til at løse et nationalt problem i samme ombæring, siger borgmester Winni Grosbøll (S). De seneste tal fra Beskæftigelsesministeriet viser, at 318 af Bornholms 471 flygtninge og familiesamførte er i beskæftigelse – svarende til to tredjedele. Kommunen har dermed landets højeste beskæftigelsesrate for flygtningefamilier med undtagelse af Læsø Kommune, der har to flygtninge, som begge er i arbejde. Den høje rate kan tilskrives, at flygtningene kommer hurtigt ud i praktik. En af dem er Biniam Aron Engda, der er flygtet fra Eritrea. Han kom til Bornholm i 2015. Et år efter fik han job på Danish Crowns slagteri i Rønne, hvor han først havde været praktikant. Folk som Biniam Aron Engda er eftertragtede på det bornholmske arbejdsmarked, hvor beskæftigelsen er høj, mange virksomheder er i vækst og befolkningstallet har været vigende de senere år. Det fortæller fabrikschef Peter Kofoed Nielsen fra Danish Crown i Rønne. - Flygtningene bidrager med, at vi kan producere det, vi skal. Tilbage i år 2016 og 2017 stod vi akut og manglede flere hænder – og der var det en stor hjælp af få flygtningene ansat, siger han. Slagteriet har i øjeblikket 16 flygtninge ansat ud af en medarbejderstab på omkring 200. Manglen på arbejdskraft fik for flere år siden Bornholm til generelt at anse flygtninge som en ressoruce frem for en byrde, fortæller kommunens arbejdsmarkedschef, Allan Westh. - Både kommunen og virksomheden er meget åbne over for flygtninge. I 2015 tog vi også en politisk førertrøje på, da vi tog imod 144 flygtninge og familiesammenførte, siger han. Siden 2009 er befolkningstallet faldet med syv procent fra 42.563 i 2009 til 39.572 i år. Kommunens mål er, at der i 2028 igen er lige så mange på øen, som der var for ti år siden.", "annotations": [], "meta": {}, "annotation_approver": null}
{"id": 265, "text": "Elbiler, elcykler, elløbehjul og elbusser. Buffeten med klimavenlige transportmuligheder bugner. I fremtiden kan danskerne også se frem til at køre endnu mere med eltog. I dag startede Banedanmark med at elektrificere endnu en strækning af det danske jernbanenet. Strækningen mellem Roskilde og Holbæk. Det baner vejen for, at der i fremtiden kan køre elektriske tog på skinnerne. Det er godt for både passagernes tidsregnskab og deres klimasamvittighed, når jernbanestrækningen mellem Holbæk og Roskilde bliver elektrificeret, mener Banedanmark. - Fordelene ved de elektriske tog er, at de er mere effektive, samtidig støjer de mindre, og de udleder mindre CO2 til omgivelserne, siger Lars Blædel Riemann, der er områdechef i Banedanmark. En af dem, der til daglig tager et dieseltog til og fra arbejde på strækningen, er pendlerformand for Hvalsø-Lejre Pendlerklub Søren Mikkelsen. Han har længe ventet på, at hans daglige togrute kunne blive opgraderet. For ham er det særligt udsigten til, at de næsten 40 år gamle dieseltog kan blive skiftet ud, der vækker begejstring. - Vi får forhåbentlig noget nyere materiel, der kan erstatte det nuværende, så vi kan få lidt mere sikkerhed for, at det meget gamle materiel ikke bryder sammen i tide og utide, som det gjorde sidste år, siger Søren Mikkelsen. Selvom det i dag allerede er et mere klimavenligt alternativ at tage toget frem for bilen, så er elektrificeringen med til at gøre toget endnu mere bæredygtigt, mener Jeppe Juul, seniorrådgiver ved Rådet for Grøn Omstilling. - Det betyder meget, om det er et diesellokomotiv eller et eldrevet lokomotiv. For diesellokomotiverne forurener luften en del. - Derudover vil det formentlig gøre det nemmere at holde køreplanerne, fordi eltogene kan accelerere hurtigere, siger han. I dag er jernbanenettet kun delvist elektrificeret. I 2017 blev stræknignen mellem Esbjerg og Lunderskov elektrificeret, og har siden da fragtet passagerer på grøn vis. Men ifølge Jeppe Juul har man i Danmark været længe om at komme i gang med at elektrificere jernbanenettet. - Vi kommer fra et sted, hvor Danmark har været lidt et uland, når det kommer til elektrificeringen af jernbanen. Hvis vi går 10-12 år tilbage, så var der kun et land i Europa udover Danmark, der havde færre elektrificerede strækninger. Det var Albanien, siger han. Banedanmark oplyser, at sporarbejdet kommer til at vare de næste seks uger og vil betyde forsinkelser og ændringer i køreplanen. I perioder vil der også blive indsat togbusser på dele af strækningen.", "annotations": [], "meta": {}, "annotation_approver": null}
{"id": 298, "text": "Nationalbanken har torsdag eftermiddag valgt at hæve den ledende rente med 0,15 procentpoint. Det oplyser Nationalbanken i en pressemeddelelse. Renteforhøjelsen har virkning fra fredag, og renten hæves dermed til minus 0,6 procent. Ændringen af renten sker på baggrund af salg af valuta, lyder det i meddelelsen. - Renteforhøjelsen indsnævrer det pengepolitiske spænd til euroområdet fra 0,25 procentpoint til 0,10 procentpoint, men de danske pengepolitiske renter er fortsat lavere end i euroområdet, skriver banken. De øvrige pengepolitiske renter fastholdes. Årsagen til rentehævningen er ifølge cheføkonom i Danske Bank Las Olsen, at den danske krone længe har stået svagt i forhold til euro. - De seneste dages finansielle uro har forstærket presset, og nu griber Nationalbanken altså til en renteforhøjelse, siger Las Olsen i en meddelelse. - Presset skyldes næppe, at Danmark skulle være hårdere ramt end så mange andre af coronakrisen, men under ekstreme kriser er der en tendens til, at små valutaer bliver presset, siger han. Cheføkonomen fremhæver blandet andet den svenske krone som et eksempel på en mindre valuta, der er blevet presset. /ritzau/", "annotations": [], "meta": {}, "annotation_approver": null}
{"id": 299, "text": "På Højbjerg Maskinfabrik er de nogle af verdens bedste til at bygge kraner til lastbiler. Virksomheden i Galten har siden stiftelsen i 1945 overlevet det meste. Inden for de seneste ti år har de vendt en nærtstående konkurs til en kernesund forretning. Men nu trækker der igen mørke skyer op i horisonten. Ikke kun for kranfabrikken, men for en meget stor del af de danske virksomheder. Coronavirus påvirker både Danmarks og verdens økonomi negativt, og det kan mærkes på fabrikken i Galten. 100 medarbejdere er blevet fyret - 50 af dem er direkte forårsaget af coronakrisen. - På vores eksportmarkeder, hvor medarbejdere bliver sendt hjem, kan vi mærke, at der ikke bliver bestilt nogen varer. Man er afventende i markedet, siger direktør Brian Stage. Udsigterne for fremtiden er heller ikke just positive. - Vi skal jo tilpasse vores virksomhed hele tiden, og vi tror ikke på, at det her er noget kortvarigt. Vi tror, der kommer lavere efterspørgsel i fremtiden, siger han. På få uger har coronakrisen sendt chokbølger gennem dansk økonomi. Nedlukningen af landet har tvunget virksomheder til at sende de ansatte hjem, og i flere branchers tilfælde har skrappe restriktioner fået pengestrømmen til at tørre ud. Landets største erhvervs- og arbejdsgiverorganisation, Dansk Industri, har taget pulsen hos dets medlemsvirksomheder, og her er optimisme på få uger blevet vendt til mismod. Det er den såkaldte konjukturindikator, som viser virksomhedernes forventning til det kommende kvartal i forhold til samme kvartal sidste år, der er helt i bund. Siden Dansk Industri indførte indikatoren, har det aldrig været lavere. - Vi har lavet analysen i mange år, og det har aldrig været mere negativt. Det har aldrig været mere drastisk, og det er en markant opbremsning af alle vores globale markeder, vores medlemmer oplever, fortæller administrerende direktør i Dansk Industri, Lars Sandahl Sørensen. Dansk Industri har i deres undersøgelse fået svar fra 730 virksomheder, og her svarer syv ud af ti, at de forventer et fald i både indtjening og omsætning. Over en tredjedel af virksomhederne forventer, at nedgangen i omsætningen bliver mere end ti procent. Pessimismen har også fat i virksomhedernes vurdering af beskæftigelsen. 60 procent svarer, at de forventer at have færre ansatte i andet kvartal, end de havde samme periode sidste år. Virksomhederne i undersøgelsen repræsenterer både de mindste virksomheder og de allerstørste i Danmark. De er alle blevet spurgt om fremtidsudsigter den 16. og 17. marts - altså før Folketingets partier kunne lancere ny hjælp til virksomhederne. Her til formiddag kunne samtlige af Folketingets partier præsentere en redningsplan, der måske kan vække optimisme hos landets virksomheder. Fremover kan de få dækket deres faste udgifter, som for eksempel ligesom der bliver bedre muligheder for statsgaranterede lån for virksomheder og eksportkreditter. - Der vil være i titusindvis af arbejdspladser rundt omkring i det danske land, som vil kunne blive reddet af de politiske initiativer. Men vi vil stadig se reduktioner, det kan vi ikke komme udenom, siger Lars Sandahl Sørensen. Hos Højbjerg Maskinfabrik tager man også positivt imod Folketingets nye redningspakke. - Det er optimistisk, at man kan samles og sætte politiske uoverensstemmelser til side. Vi skal nok komme igennem det her, men lige nu synes jeg, det ser lidt sort ud, siger Brian Stage.", "annotations": [], "meta": {}, "annotation_approver": null}
{"id": 266, "text": "Hængende øjenlåg, udglatning af rynker eller overskydende fedt, der suges ud. Stadig flere mænd lægger sig under plastikkirurgens kniv. Det viser en rundringning blandt klinikker og privathospitaler i hovedstadsområdet, som P4 København har foretaget. Tendensen bliver bakket op af tal fra Sundhedsdatastyrelsen. I 2008 fik 178 mænd foretaget en plastikoperation. I 2018 var det tal steget til 567. Det er typisk fedtsugninger, botox-indsprøjtninger og brystkirtelvævsoperationer, der er populære blandt mænd. - Det blevet en trend i vores samfund, at man også kan være forfængelig som mand, siger plastikkirurg på Cerix Privathospital i Hellerup, Stig-Frederik Trojahn-Kølle. - Så kommer der et lille prik her. Den ultratynde nål stikkes ind mellem Idris Ahmeds øjenbryn. Han er en af de mænd, der gerne lægger sig på briksen, for at få lavet et kosmetisk indgreb. - Som du kan se, er jeg en ret stor mand, og måske ser jeg lidt \"farlig\" ud i nogens øjne. Så for det første er det for måske ikke at se så alvorlig ud, og for andet også fordi det får mig til at se yngre ud, siger han. Han mener ikke, at der er noget usædvanligt ved at lægge sig under kniven. - Altså hvis man skal bevæge sig med trenden, så gør man det. Jeg gider da ikke sidde som 50-årig og ligne en på 80, siger han. Ifølge Stig-Frederik Trojahn-Kølle er det særligt de seneste par år, at udviklingen er gået hurtigt - og det er alle slags mænd, der gør det, siger han. - Det er acceptabelt også at være forfængelig som mand, ligesom det har været for kvinder i mange år, siger han. Det er bestemt ikke overraskende, at flere mænd benytter sig af kirurgiske indgreb for at få rettet brynene, eller suget fedtet. I hvert fald ikke, hvis man spørger sexolog Jakob Olrik. - Det blevet mere legitimt. For 10-15 år siden fik vi den metroseksuelle mand, som brugte cremer og parfume. Det er egentlig bare ham, der har udviklet sig, siger Jakob Olrik. Men bare fordi det bliver stadig mere populært at få botox-indsprøjtninger, fillers og opereret hængende øjenlåg væk, så betyder det ikke, at mændene skilter med deres kosmetiske indgreb, siger Jakob Olrik. - Det skal jo skjules. Det er en kulisse. Og ligesom med kulissen skal man jo ikke gå bagom og se, at det ikke er virkelighed, siger han. På trods af fremgangen er det fortsat kvinder, der ligger på briksen under ni ud af ti plastikoperationer.", "annotations": [], "meta": {}, "annotation_approver": null}
{"id": 267, "text": "Klokken er 19. Størstedelen af borgerne i Danmark sidder klinet til skærmen, hvor statsminister Mette Frederiksen (S) endnu en gang toner frem med de seneste tiltag mod coronavirusset. Simon El-zeinab, der er frivillig i Gellerupparkens beredskab, filmer pressemødet med sin mobiltelefon, mens han sender live på Facebook, og oversætter det statsministeren siger. Flere tusinde - formentlig en stor del af dem i netop Gellerupparken - ser med. Han gør det, fordi så mange som muligt i det udsatte boligområde skal vide, hvad der foregår i Danmark. For ifølge beboerformændene i netop Gellerupparken i Aarhus og i Mjølnerparken i København, er det ikke nok, at myndighederne har oversat plakater og pjecer til flere forskellige sprog. Der skal mere til. - Vi oplever, at en stor del i vores boligområde ikke helt har forstået det. Informationen kommer langsomt ud til dem, siger Abdinasir Jama Mohamed, der er beboerformand i Gellerupparken. - Den information, som Sundhedsstyrelsen giver, er fin, men ikke nok. Den forklarer for eksempel ikke, at opgange og elevatorer skal holdes rene. Vi har brug for, at man kommer rundt i boligforeningen og fortæller det, siger han. I Mjølnerparken oplever man det samme. - Der er borgere, som ikke får de nødvendige informationer, fordi de ikke kan forstå dem eller ikke er på de landsdækkende danske medier, siger Mohammed Aslam, som er beboerformand for Mjølnerparken og fortsætter: - Jeg savner, at de vigtige informationer kommer ud til os næsten dagligt. At de bliver opdateret og oversat, siger han. Simon El-Zeinab har nu holdt mobiltelefonen filmende mod tv'et i mere end 20 minutter, mens han forsøger at oversætte de seneste tiltag fra myndighederne. For ham giver tolkningen god mening. - Jeg kan se, at der virkelig er mange, der ser med. Vi forsøger at tolke til forskellige sprog, og det her er en virkelig god måde at gøre det på. Udover videoer på Facebook forsøger foreningerne også at kommunikere via beskedappen WhatsApp, som rigtig mange af beboerne har. Der er mere end 1000, der i løbet af pressemødet - eller i forlængelse af Simon El-zeinabs video på Facebook, har kommenteret og stillet spørgsmål til Simon El-zeinab. - Folk spørger om, hvad nu hvis de selv bliver ramt, hvad skal de så gøre. Så prøver vi at svare så godt som muligt. Han understreger, at han holder sig til det, myndighederne har udsendt og videregiver kun deres informationer. - Jeg forsøger at oversætte det ord for ord. Jeg tilføjer ikke noget, siger han. Simon El-zeinab kan godt forstå, hvis der sidder nogen og mener, at det er beboernes eget ansvar at finde ud af informationer fra myndighederne, men: - Der er mange, som er kommet til landet for nyligt, og som ikke har lært dansk endnu, eller som ikke har lært det tilstrækkeligt til at kunne forstå nogle af de svære ord, der bliver sagt i den her tid, siger han. Mens de i Gellerupparken altså forsøger at oversætte pressemøder og informationer, er man ikke gået samme vej i Mjølnerparken i København. Endnu. For man er klar til at hjælpe, siger beboerformand Mohammed Aslam. - Men vi har først brug for en dialog med vores sundhedsmyndigheder, hvor de fortæller os, hvad de synes, vi andre kan gøre, siger han. Hos Sundhedsstyrelsen er de også opmærksomme på udfordringerne, og derfor er de ved at lægge sidste hånd på en række initiativer. Det fortæller Niels Sandø, der er enhedschef i Sundhedsstyrelsen. - Vi har fået oversat vores plakater og oversætter løbende vores pjecer, så de kan læses på blandt andet engelsk, tysk, polsk, farsi, arabisk, somali, grønlandsk, færøsk og flere andre sprog. Det bliver sendt ud til kommuner, og så vil det komme ud på vores hjemmeside, siger han og fortsætter: - Vi gør det så hurtigt, vi kan. I første omgang har vi oversat tingene til engelsk, fordi der er mange, der forstår engelsk. Og så arbejder vi videre derfra, men det tager tid at få oversat ting. Sundhedsminister Magnus Heunicke (S) henviser til Sundhedsstyrelsens svar. Tilbage hos Simon El-zeinab er pressemødet og dermed også hans egen livesending på Facebook nu slut. Blandt de mange kommentarer han har fået til videoen, er der især én, der har sat sig fast. - Der var en, der skrev, hvad de kunne gøre for at hjælpe Danmark i krisen. Det her land havde givet og gjort så meget for dem, så nu ville de gerne give tilbage, siger han.", "annotations": [], "meta": {}, "annotation_approver": null}
{"id": 268, "text": "Tre år. Så gammel bør et barn være, før det kommer i børnehave. I hvert fald hvis det står til en af landets førende børneeksperter. - Jeg vil aldrig anbefale, at et barn kommer i børnehave, før det fylder tre år. Aldrig. Og det hænger sammen med barnets adgang til voksenressourcer og barnets muligheder for at få understøttet de her helt særlige behov, som et barn under tre år har, siger Charlotte Ringsmose, der er professor ved Aalborg Universitet og forsker i dagtilbud. Men den tommelfingerregel bliver langt fra fulgt. DR har været i kontakt med otte forældre fra seks forskellige kommuner, som alle har oplevet, at deres børn blev rykket fra vuggestue til børnehave, selvom der stadig var et halvt år eller mere til deres treårs fødselsdag. Og både hos pædagogernes fagforening BUPL og forældreorganisationen FOLA nikker man genkendende til tendensen. - Det er kommet bag på os, hvor stor en tendens det faktisk er, at så mange forældre oplever, at nu skal deres børn starte i børnehave, inden de er fyldt to et halvt år, siger Signe Nielsen, formand for FOLA. Freya er et af de meget små børnehavebørn. Hun var kun to år og seks måneder gammel, da hun blev flyttet fra vuggestuen til børnehave. Selvom der ikke er langt op til de to år og ti måneder, som anbefalingen lyder i Albertslund Kommune, hvor hun bor, så mærkede Nina Boe Wille, der er mor til Freya, hvordan de bare fire måneders forskel havde en stor betydning. - Det var en periode med meget gråd. Hun var ekstremt ked af det og blev ved med at bede om at komme ned i vuggestuen. Det tog mange måneder, før jeg kunne aflevere hende, uden at hun var ked af det, husker Nina Boe Wille, der forsøgte at skåne datteren ved at give hende korte dage og hente hende tidligt. Forklaringen på den meget tidlige børnehavestart var ifølge daginstitutionens ledelse, at vuggestuen var godt fyldt op, og derfor var der brug for at rykke en gruppe af børn på to et halvt år videre i børnehave, fortæller Nina Boe Wille. Hun husker også, at hun blev stolt af sin datter, da personalet vurderede, at Freya allerede var klar til at komme i børnehave. Men der gik ikke lang tid, før hun kunne se, at det var en dårlig løsning. - Jeg oplevede det mere kaotisk i børnehaven. Der er flere børn og færre voksne, og der er et meget højere støjniveau, end der er i vuggestuen. Der er også mindre plads, fordi børnene er store, siger hun og ærgrer sig over, at Freya blev rykket så tidligt. - Det var virkelig en hård børnehavestart og nogle utrygge måneder. Jeg synes, at man placerede både børnene, forældrene og pædagogerne i en meget presset situation, siger hun. Nina Boe Wille understreger, at det pædagogiske personale var dygtige og gjorde deres bedste for hendes datter, men det var en svær tid for dem, husker hun. - Jeg har ikke en finger at sætte på deres arbejde. Det har været selve situationen, som har været uholdbar, siger hun. I Forældreorganisationen FOLA ærgrer formand Signe Nielsen sig over, at man ser stadig flere helt små børn, der bliver flyttet i børnehave. - Vi synes, det er et kæmpe problem, især fordi forældrene oplever, at det ikke er deres beslutning, siger hun. Også Pædagogernes Landsforbund, BUPL, bekræfter tendensen, og formand Elisa Rimpler kritiserer kommunerne for at sætte økonomi over børnenes udvikling. - Der er jo en grund til, at vuggestuebørn tæller for to børnehavebørn, og det gør de, fordi de har brug for mere fysisk voksenkontakt og mere praktisk hjælp. Så det er virkelig en dårlig ide, det kommunerne har gang i, siger Elisa Rimpler. Men hvor slemt er det, at et barn starter fire til seks måneder for tidligt i børnehave? Slemt. Det mener Charlotte Ringsmose, der er professor ved Aalborg Universitet og forsker i dagtilbud. Hun vurderer, at det kan få konsekvenser for børnene. - Det kan få betydning for barnets trivsel her og nu, men også for barnets udvikling i relation til andre mennesker. Så det er faktisk ret kritisk, siger hun. Ifølge Kommunernes Landsforening findes der ikke nogen retningslinjer for, hvor tidligt man kan sende et vuggestuebarn i børnehave. Det er noget, der varierer fra kommune til kommune, oplyser KL. Men det burde man ændre på, hvis det stod til SF på Christiansborg. Partiets børneordfører, Jacob Mark, foreslår en lov, der sikrer, at kommunerne ikke må flytte børn fra vuggestue til børnehave, før de er tre år. - Det er meget, meget bekymrende, at så små børn bliver tvunget op i børnehaven. Det kan have store konsekvenser for børnene på sigt. Desværre er der flere kommuner, der vælger den vej, fordi man kan spare penge på det, og derfor skal vi have en lov, der sikrer, at man ikke kan gøre det her lokalt, siger Jacob Mark. I Socialdemokratiet afviser man at lovgive på området. Det vil skabe rigide regler og afskære nogle børn, der faktisk kan have glæde af at begynde i børnehave, før de bliver tre år, lyder det. - Men når man flytter et barn tidligt i børnehave, skal det bero på en pædagogisk vurdering af det enkelte barn; det må aldrig blive en spareøvelse, siger ordfører for børn og undervisning Kasper Sand Kjær (S). I dag er det halvandet år siden, at Freya startede i børnehaven. Hun er rigtig glad for at gå i børnehaven og trives godt. Men når Nina Boe Wille ser tilbage på sin datters tidlige børnehavestart, ærgrer det hende, at hun sagde ja til at flytte Freya så tidligt. - I dag er jeg ked af, at jeg ikke havde læst lidt mere op på det og havde forholdt mig lidt mere til det. Men jeg havde egentlig bare den her tillid til, at alt fungerede, som det skulle. Men en anden gang vil jeg ikke bare sige: 'Ok, fint vi rykker ved to et halvt år', siger hun. En eftermiddag for fem måneder siden, da Selina Møll var ved at hente sin søn Magnus i vuggestuen, fik hun besked om, at institutionen havde tænkt sig at flytte Magnus i børnehaven. Han var på det tidspunkt to et halvt år, og både Selina Møll og hendes mand talte om, at det var meget tidligt. - Vi tænkte: 'Okay, det var godt nok hurtigt', men det virkede slet ikke som noget, man kunne sige nej til, siger Selina Møll. Årsagen var, at der var bedre plads i børnehaven, og så ville det også gavne hans udvikling at være sammen med større børn, lød forklaringen. Situationen i vuggestuen var på det tidspunkt, at de fleste børn var et år yngre end Magnus, og derfor var argumentet, at det ville være bedre for ham at være sammen med større børn. Selina Mølls største bekymring var, om det ville gå ud over hans sproglige udvikling. Men den gik over al forventning, og Magnus blev hurtigt bedre til at tale. Men skiftet var ikke let, og i dag ville Selina Møll have ønsket, at man kunne have rummet en stor dreng i vuggestuen i stedet for at sende ham så hurtigt i børnehave: - Han var ikke glad og tryg ved det fra starten af – om han ville have været det, hvis han var startet senere, ved jeg jo ikke. Men jeg kunne godt have ønsket, at han havde fået det halve år mere i vuggestuen og havde fået den opmærksomhed, han måske ikke fik i børnehaven, siger Selina Møll. - Når jeg ser tilbage på det, synes jeg, at det var for tidligt. Det bedste ville have været, hvis der var plads og rammer i vuggestuen, der tilgodeså de lidt større børn på op til tre år, siger hun i dag. Da Steffen Martin Pedersens datter Vilma i oktober var to år og fem måneder, ville personalet rykke hende op i børnehaven. Men det føltes helt forkert, fortæller Steffen Martin Pedersen, og de sagde derfor, at det ville de ikke gå med til. - Vi følte på ingen måde, at Vilma var klar til at rykke op, siger han. Tanken om, at deres pige, som stadig brugte ble og sov lur, skulle indgå i en dag, der var indrettet til store børnehavebørn, gav ingen mening for dem. Personalet lyttede til dem og droppede planerne. Forældreparret var lettet. Men der gik ikke mange måneder, før oprykningsplanerne igen kom på bordet. Nu ville de rykke Vilma op fra vuggestue til børnehaven, når hun blev to år og otte måneder. Igen kom tvivlen om, hvorvidt det var det rigtige for hende, men denne gang sagde de ja. For Vilmas yndlingspædagog ville være på stuen - og det ville Vilmas bedste veninde også. Flytningen er i dag lige om hjørnet, og Steffen Martin Pedersen krydser fingre for, at det er den rigtige beslutning, men han ærgrer sig alligevel over, at det skal gå så hurtigt med at komme videre i børnehave for de små vuggestuebørn: - Jeg er imod det, fordi børn skal være i trygge rammer i så lang tid som muligt, og ved at flytte tidligere lægger man noget stress på barnet, som ikke er nødvendigt, siger han og fortsætter: - I den alder, hun har nu, skal hun til at lære at smide sin ble og drosle ned på middagsluren. Problemet er, at med færre hænder og med mindre nærvær bliver det sværere. Så det er hendes udvikling som sådan, der bliver gået på kompromis med, siger han. I Vallensbæk Kommune, hvor Vilma og Magnus' børnehaver ligger, vil man ikke kommentere på de konkrete sager. Men faglig leder i Center for Børn og Unge Helene Horsbrugh oplyser, at børn kun undtagelsesvist flyttes til børnehave, når de er yngre end to år og ti måneder. - I Vallensbæk Kommune flyttes børn fra vuggestue til børnehave i samarbejde med forældrene. Børnene flyttes, når de udviklingsmæssigt vurderes at være klar til det. Derfor flyttes nogle børn før deres treårs fødselsdag, og andre flyttes efter, siger Helene Horsbrugh. En morgen inden sommerferien blev Marie Krag Thim stoppet i garderoben af lederen i datteren Annas vuggestue, der fortalte, at de efter ferien ville flytte Anna i børnehave. - Jeg bliver helt paf, for jeg tænker bare: 'Hvad pokker foregår der?' siger Marie Krag Thim. Hun undrede sig over, at hendes datter, der på det tidspunkt var to år og fire måneder, allerede skulle i børnehave, efter hun kun havde gået i vuggestue i ét år. Lederen fortalte, at et pres på vuggestuen gjorde, at børnene skulle rykke tidligere i børnehave. Personalet forsikrede hende om, at Anna var klar til et skift. Og for at hun kunne følges med vennerne i børnehave, besluttede de at sige ja til en tidlig børnehavestart. Men skiftet gik ikke som ønsket - og i tre måneder måtte Anna fortsat blive afleveret i vuggestuen, fordi hun blev meget ked af det og græd, når hun blev afleveret i børnehaven. Rutinen blev, at når Anna var faldet til ro, fulgte vuggestuepædagogerne hende over i børnehaven igen. I dag ser Marie Krag Thim tilbage på tre hårde opstartsmåneder for sin datter. - Hun var slet ikke tryg ved det. Jeg synes også, at det er helt tydeligt, at der er pres på. Fordi de flytter dem så tidligt, er der mange børn i børnehaven, der bruger ble og sover middagslur, og der er ikke meget voksenkontakt, siger hun. Anna går stadig i børnehaven. Både forældre og Anna er glade for personalet og hverdagen der, og Marie Krag Thim understreger, at personalet virkelig gjorde deres bedste under datterens børnehavestart. I Egedal Kommune, hvor Annas børnehave ligger, vil de ikke kommentere den konkrete sag. - Men som udgangspunkt flyttes vuggestuebørn til børnehave, når de er 2 år og 11 måneder. Men der vil være nogle tidspunkter, hvor vi vurderer, at enkelte børnegrupper kan rykke tidligere op. Det sker, når der er behov for justeringer i vores integrerede institutioner. Men det er vigtigt at understrege, at det er vuggestuenormering, der følger med børnene i børnehave, siger Lone Kvist, der er konstitueret Centerchef i Center for Skole- og Dagtilbud i Egedal Kommune.", "annotations": [], "meta": {}, "annotation_approver": null}
{"id": 269, "text": "Ved vi om den person, vi ansætter, har begået noget strafbart tidligere? Det spørgsmål er der en del kommuner, der ikke får undersøgt, når de ansætter plejepersonale i deres kommuner. Det er nemlig langt fra alle kommuner, der indhenter straffeattester eller referencer fra tidligere ansættelser, når de skal ansætte nyt personale. Det viser en rundspørge som P1 Dokumentar har lavet i forbindelse med dokumentaren ' '. I 15 af 65 kommuner, som DR har været i kontakt med, svarer kommunen, at man ikke indhenter straffeattester, når man ansætter nyt plejepersonale. Det gør det i princippet muligt som for eksempel hjemmehjælper at rejse fra kommune til kommune og begå tyverier, uden at den nye kommune ved, hvad den ansatte har begået af kriminalitet. Samtidig kan flere af sagerne tage så lang tid i retssystemet, at der endnu ikke står noget på straffeattesten, hvis kommunen indhenter den. I april 2018 stjal en hjemmehjælper ansat i et vikarbureau for Helsingør Kommune for 185.000 kroner smykker hos to familier i Espergærde. Begge familier anmeldte tyveriet, og hjemmehjælperen blev tiltalt i sagen i december samme år. I februar 2019, mens hjemmehjælperen var tiltalt i sagen fra Espergærde, fik hun et nyt arbejde. Som hjemmehjælper i Gentofte Kommune. I den kommune bor 79-årige Birgit i sin villa. Tilbage i februar 2019 havde hun i en periode brug for en hjemmehjælper, fordi hun ikke selv kunne gå i bad. En dag, efter at hjemmehjælperen havde været der, tjekkede hun sin smykkeboks efter en mistanke. De var væk. - Jeg fik næsten et hjertestop. Birgit mente, at hjemmehjælperen havde bestjålet hende. - Jeg var fuldstændig rystet og chokeret. Efter det kunne jeg ikke klare at have fremmede mennesker inden for mine døre, siger Birgit. Birgit anmeldte hjemmehjælperen, og siden blev hun også tiltalt. For anden gang på under to år. Men selvom, at hjemmehjælperen nu er tiltalt, tvivler Birgit på systemet. - Jeg synes, det er meget forargeligt, og der er noget ved systemet, der i den grad trænger til at blive lavet om. Det er Gentofte Kommune, der har ansat hjemmehjælperen, selvom hun var tiltalt i en tyverisag fra en anden kommune. Her vil man ikke kommentere på den enkelte sag, men Helene Rasmussen, som er direktør for Social og Sundhed, holder fast i, at man tager de nødvendige forholdsregler, når man ansætter nyt personale. - Vi beder alle medarbejdere om at fremvise en ren straffeattest, og så indhenter vi også referencer, siger hun. Men det er langt fra alle kommuner, der gør som Gentofte Kommune og beder om straffeattester, når de ansætter nye hjemmehjælpere. I Københavns Kommune mener man, det vil være forskelsbehandling, hvis man indhenter straffeattester. - Vi gør det ikke af flere grunde. Vi mener ikke, det er hensigtsmæssigt per automatik, at en gruppe mennesker (som ikke har en ren straffeattest, red.) kan blive fraskrevet muligheden for at få et job i vores forvaltninger, siger Lars Matthiesen, der er administrationschef for Sundheds- og Omsorgsforvaltningen. Og selvom han indrømmer, at det ikke kan undgås, at Københavns Kommune får tyveritiltalte hjemmehjælpere på vagt, så vurderer Lars Matthiesen alligevel, at forvaltningen tager deres forholdsregler. Tilbage i villaen i Gentofte venter Birgit nu på sin retssag, der starter den 7. maj. - Jeg sidder tilbage som sorteper, fordi jeg ikke kan få erstatning, når jeg har lukket personen ind i mit hus. Det kan ikke være rigtigt, siger Birgit. Hjemmehjælperen fik efter Gentofte Kommune nye jobs på flere plejecentre i en række nordsjællandske kommuner. Hver gang uden kommunerne var opmærksomme på hendes politisag. Om hun arbejder i dag, vides ikke.", "annotations": [], "meta": {}, "annotation_approver": null}
{"id": 270, "text": "Flere børn i Danmark kommer i børnehave, inden de er tre år. I dag lader 48 af landets kommuner deres børn begynde i børnehave, før deres treårs fødselsdag. En udvikling, som ellers går stik imod eksperters anbefaling. Det er en firedobling siden 2008, hvor det kun var tilfældet i 12 kommuner, viser en rapport, som analyseinstituttet Bureau 2000 har lavet for fagforeningen FOA. Forklaringen skal blandt andet findes i de kommunale budgetter, lyder det fra Lasse Hønge Flarup, chefanalytiker i VIVE - Det Nationale Forsknings- og Analysecenter for Velfærd. - Økonomien spiller en stor rolle, og udviklingen er et udtryk for, at kommunerne kan spare penge, fordi det er billigere at have børn i børnehave end i vuggestue, siger han. Der er derfor betydelige summer at spare ved at lade vuggestuebørn komme tidligere i børnehave. Netop det spillede også en rolle, da politikerne i Solrød kommune i 2015 besluttede at sætte børnehavealderen ned til to år og ti måneder. - Det var økonomi og et budget, der skulle gå op i en højere enhed, så det var derfor, vi gjorde det, siger Kim Sunesen (V), der er formand for Familie og Uddannelsesudvalget i Solrød Kommune. - Vi tænkte naturligvis, at det var noget, der kunne gennemføres uden de store konsekvenser for børnene, og det var også et værktøj, som rigtig mange kommuner brugte på det tidspunkt, fortæller han. Som en del af indførelsen afsatte kommunen en pulje på 200.000 kroner, som skulle bruges til de børn, der havde brug for at blive længere i vuggestuen. I tiden efter børnehavealderen blev sat ned, mødte kommunen dog kritik fra daginstitutionsledere og forældrebestyrelser. Det har i år fået kommunen til at hæve puljen til 500.000 kroner. - Der er ikke nogen børn, der skal komme i klemme i den her ordning, og så er det også en udstrakt hånd til de forældre, som har været meget bekymrede over det, siger Kim Sunesen (V). Det er ikke første gang, DR sætter fokus på børn, der starter tidligt i børnehave. For tre uger siden fortalte om deres erfaringer med tidlig børnehavestart, som var en hård tid for børnene. Nina Boe Willes datter Freya kom i børnehave, da hun var to et halvt år og havde en rigtig svær børnehavestart. - Det var en periode med meget gråd. Hun var ekstremt ked af det og blev ved med at bede om at komme ned i vuggestuen. Det tog mange måneder, før jeg kunne aflevere hende, uden at hun var ked af det, husker Nina Boe Wille, der forsøgte at skåne datteren ved at give hende korte dage og hente hende tidligt. Når hun ser tilbage, ville hun ønske, at datteren kunne være blevet i vuggestuen, indtil hun var større. - Det var virkelig en hård børnehavestart og nogle utrygge måneder. Jeg synes, at man placerede både børnene, forældrene og pædagogerne i en meget presset situation, siger hun. Både forældreorganisationer og børneeksperter advarer mod den tidlige start, som de mener, kan skade barnets udvikling. Det gælder blandt andet professor fra Aalborg universitet Charlotte Ringsmose, der forsker i dagtilbud. Hun vil aldrig anbefale en børnehavestart, inden barnet bliver tre, fordi den tidlige start kan skade børnenes udvikling, siger hun. - Et barn, som kommer for tidligt i børnehave, går glip af nogle udviklingsmuligheder, det ellers ville have haft i vuggestuen. Man har nogle helt andre forventninger til børn, der er i børnehaven, og det kan et barn under tre år sjældent leve op til, siger Charlotte Ringsmose. I Kommunernes landsforening har man ingen retningslinjer for, hvor tidligt et barn kan starte i børnehave. Men Peter Pannula Toft, kontorchef for Børn, Unge og Folkeskole i KL, afviser forklaringen om, at det drejer sig om økonomi, når kommunerne sætter alderen ned. - Det er ikke det billede, jeg kan genkende derude, og jeg synes, det er drønærgerligt, at det altid er det argument, der bliver trukket op af hatten, siger han og fortsætter: - Jeg synes i virkeligheden, det er urimeligt over for det stærke pædagogiske arbejde, der foregår ude i kommunerne og daginstitutionerne hver eneste dag, siger Peter Pannula Toft. Hos FOA, der blandt andet repræsenterer pædagoger, pædagogmedhjælpere og pædagogiske assistenter, peger man ellers netop på, at økonomien er en af grundene til, at børnene flyttes op i børnehave. I FOA er vi bekymrede for, at det er det økonomiske aspekt, der gør, at man vælger den strategi, frem for at man tager udgangspunkt i det enkelte barn, siger formand for den pædagogiske sektor i FOA Kim Henriksen. Han håber, at politikerne på Christiansborg vil gribe ind med en lov, der sætter en stopper for den tidlige børnehavestart. Både SF, Enhedslisten og Radikale Venstre bakker op om en lov om, at børn ikke må begynde i børnehave, inden de bliver tre år. I regeringspartiet Socialdemokratiet er man mere tilbageholdende og ønsker ikke en lov på området. Lasse Hønge Flarup fra VIVE - Det Nationale Forsknings- og Analysecenter for Velfærd tror dog, at vi i fremtiden vil se endnu flere kommuner, der vælger den tidlige børnehavestart for at spare penge. - Flere analyser viser en klar tendens til, at færre og færre kommuner har overgange, når barnet fylder tre år, og det er sandsynligt, at den tendens vil fortsætte, siger Lasse Hønge Flarup.", "annotations": [], "meta": {}, "annotation_approver": null}
{"id": 271, "text": "Når landets køreskoleelever skal testes i ubetinget vigepligt, færdselstavler og vejens forløb, foregår det stadig med pen og papir. Det sker på trods af, at man siden 2010 har testet et nyt digitalt system, der skulle erstatte de efterhånden slidte DVD-serier, som man bruger i dag. I Dansk Kørelærer-Union har de længe set frem til en opgradering af den traditionelle teoriprøve. - Vi er i flere år blevet stillet i udsigt, at der snart ville komme et nyt system til at afvikle teoriprøver. Vi har i dag stadig billeder hos politiet, hvor man ikke kan se, om der er rødt, gult eller grønt (fordi billederne er så grynede, red.), siger Bent Grue, landsformand for Dansk Kørelærer-Union. Det har længe været planen, at den gamle prøveform skulle moderniseres og skiftes ud med et digitalt system. Derfor begyndte Rigspolitiet tilbage i 2010 at teste et nyt digitalt prøvesystem i Hillerød og Køge. Men efter de mange års test er systemet stadig ikke rullet ud til resten af landet. Ifølge Bent Grue fra Dansk Kørelærer-Union er tiden nu løbet fra den digitale prøveform i den lange testperiode. - Systemet er så gammelt nu, at det lever på pumperne. Det betyder, at der er en risiko for, at det bryder sammen. Jeg ved, at det flere gange er gået ned til prøverne, hvor eleverne er blevet sendt hjem igen og må gå til en ny prøve, hvis de vil tage den digitalt, siger Bent Grue. En digital teoriprøve adskiller sig fra den traditionelle teoriprøve ved, at eleven i sit eget tempo kan gennemgå de 25 spørgsmål, prøven består af, inden for 25 minutter. I den traditionelle teoriprøve bliver spørgsmål og svar læst op én gang, hvorefter billedet bliver skiftet. Det er stressende, mener køreskoleelev Mika Bengtson. - Det var helt latterligt på et tidspunkt, hvor vi øvede prøven. Jeg begyndte at tvivle på mig selv tre-fire-fem gange, hvor jeg havde siddet og sat krydser, slettet dem og sat nye krydser. Man kunne næsten ikke se, hvad jeg havde svaret til sidst, og jeg kunne heller ikke finde rundt i det. Og det er jeg selvfølgelig nervøs for sker til den rigtige teoriprøve, siger Mika Bengtson. Han vil derfor foretrække den digitale teoriprøve, men han skal i stedet tage den traditionelle teoriprøve i Valby, hvor der ikke er mulighed for at tage den digitale. Ifølge Bent Grue, landsformand for Dansk Kørelærer-Union, er det netop muligheden for at besvare teoriprøven i sit eget tempo, der er en af de helt store fordele. - Vi har mange tosprogede elever, der har glæde af det. Men vi har også elever, der er ordblinde og har svært ved noget, der går for stærkt, og for dem kan det være en kæmpe fordel, siger Bent Grue. På Christiansborg finder politikerne det problematisk, at Rigspolitiet ikke er nået længere med digitaliseringen. - Vi skal følge med tiden. Det er vigtigt, at vi har den sidste nye metode og teknologi inden for teoriprøver. Det handler dybest set om trafiksikkerhed i Danmark, siger Kristian Pihl Lorentzen, transportordfører fra Venstre. Heller ikke Dansk Folkeparti forstår, hvorfor det har taget så lang tid at teste det nye system, uden der er sket noget. - Man må lidt humoristisk sige, at det i hvert fald er en grundig test. Men det lyder også lidt absurd, hvis man skal teste noget forholdsvist simpelt i ti år, før man kommer frem til en konklusion, siger Dansk Folkepartis færdselsordfører, Dennis Flydtkjær. Rigspolitiet har ikke ønsket at stille op til interview, men oplyser i et skriftligt svar, at det ikke har været tanken, at det skulle tage så lang tid at udvikle et nyt digitalt teoriprøvesystem. Processen er ifølge Rigspolitiet blevet forsinket, da man afventer en revision af køreuddannelses-området fra Færdselsstyrelsen. Styrelsen afviser dog kritikken og påpeger, at man først overtog reguleringen af køreuddannelsen fem år efter, at afprøvningen af det digitale prøvesystem, var begyndt.", "annotations": [], "meta": {}, "annotation_approver": null}
{"id": 272, "text": "Fitnesscentre, restaurantkæder og biografer landet over lukker ned de næste to uger. Det sker efter, statsminister Mette Frederiksen (S) i går opfordrede danskerne til at gøre alt, hvad de kan for at forhindre, at coronavirus spredes. Når for eksempel dit fitnesscenter lukker, har du ikke meget at bruge det fitnessabonnement, som du betaler for, til. Og reglerne på området er da også klare. - Helt grundlæggende har man ret til at få sine penge tilbage for den periode, hvor man ikke kan bruge abonnementet, siger Martha Nør Kjeldsen, der er seniorjurist i Forbrugerrådet Tænk. Hun understreger dog, at regeringen kan vælge at indføre ny lovgivning, som ændrer på de nuværende regler. Samtidig opfordrer Martha Nør Kjeldsen forbrugerne til at vente med at tage fat i fitnesscentre, biografer og lignede. - Lige nu har de erhvervsdrivende rigtig travlt med at finde ud af, hvordan de skal tackle situationen. Man kan sagtens vente med at gøre sit krav gældende, til når vi er ude på den anden side, siger hun. Her er et overblik over nogle af de virksomheder og forretningskæder, som har valgt at lukke ned de næste 14 dage. Alle Fitness Worlds 175 centre er lukkede med virkning fra torsdag morgen og indtil den 27. marts. - Myndighederne har onsdag aften informeret yderligere om den alvorlige situation i Danmark, og regeringen har bedt alle om at vise ansvar. Vi har på baggrund heraf besluttet at lukke alle vores centre, skriver Fitness Wold på virksomhedens hjemmeside. Fitness Wold oplyser, at alle medlemmernes abonnementer sættes på pause, mens centrene holder lukket. Samme udmelding kommer fra fitnesskæderne Loop og Sats. DGI, der har 1,6 millioner medlemmer inden for blandt andet fodbold, fitness og gymnastik, opfordrer alle dens idrætsforeninger til at lukke alle aktiviteter. - Vi har et ansvar i idrætsforeningerne, som vi skal stå ved. Det er meget vigtigt, at vi følger myndighedernes opfordringer, og vi bakker fuldt ud op om de tiltag, der er taget, siger Charlotte Bach Thomassen, formand i DGI, i en pressemeddelelse. Også alle DGI’s egne kurser, opvisninger, stævner og andre arrangementer aflyses foreløbig frem til mandag den 30. marts. Restaurantkæden Bones lukker alle sine 24 restauranter i Danmark, mens buffetrestauranten Flammen lukker dens 15 restauranter i Danmark. - Bones har valgt at følge statsminister Mette Frederiksens opfordring til ikke at samles i store grupper. Derfor holder alle Bones restauranter lukket i foreløbigt resten af marts, skriver Bones på virksomhedens hjemmesiden. Det er dog stadig muligt at købe takeaway på både Bones og Flammen. Også her tager restaurantkæderne dog nogle forholdsregler. Bones vil sørge for, at der ikke er for mange mennesker, som henter mad på en gang, og kunderne må ikke længere selv blande deres salat, når de henter mad. - Vi har med stor alvorlighed lyttet til regeringens og statsministerens opfordringer, og vi handler derfor med det samme - og vi bidrager, som vi mener, er det mest ansvarlige, står der på Flammens hjemmeside. Biografkæderne Cinemaxx og Nordisk Film aflyser alle forestillinger frem til fredag den 27. marts. - Vores vigtigste prioritet er vores medarbejderes og gæsters sikkerhed samt at medvirke til at begrænse udbredelsen af Covid-19. Vi håber derfor på din forståelse og beklager eventuelle gener, det må medføre, står der på Cinemaxx' hjemmeside. Har man allerede købt billet, får man pengene tilbage. - Alle billetter købt online vil automatisk blive refunderet. Har du allerede købt din billet fysisk i biografen, skal du gemme din billet, så refunderer vi den, når vi åbner igen, skriver Nordisk Film. Randers Regnskov, der er en indendørs tropisk zoologisk have, holder lukket indtil den 27. marts. I København kan man derimod stadig godt besøge dyrene i Zoo. - Da Zoo er en udendørsoplevelse, og Zoos gæster er fordelt over 11 hektar under åben himmel, er vi ikke omfattede af opfordringen om at aflyse arrangementer for mere end 100 personer under samme tag, står der på Zoos hjemmeside. Hjælpeorganisationen Blå Kors lukker alle sine 58 genbrugsbutikker. - Vores genbrugsbutikker udgør en vigtig del af vores økonomi, derfor er det selvfølgelig en meget alvorlig situation for os. Men langt størstedelen af vores frivillige medarbejdere i genbrugsbutikkerne er ældre mennesker, og vi ønsker på ingen måde at være med til at sætte deres eller andres helbred på spil, siger Thomas Røddik, der er kommunikationschef i Blå Kors, i en pressemeddelelse. Blå Kors' botilbud til hjemløse og til mennesker med misbrugsproblemer vil fortsat være åbne.", "annotations": [], "meta": {}, "annotation_approver": null}
{"id": 273, "text": "21-årige Rosa Mille Mørks barndom var præget af en far, der havde to sider. Når hun kom hjem fra skole, vidste hun ikke, om hun skulle møde den varme, kærlige og omsorgsfulde far, eller om hun kom hjem til sin alkoholiske far, der kæmpede med sine egne dæmoner. - Han havde rigtig mange psykiske problemer, og det brugte han så alkoholen til at dulme, når det blev for hårdt, siger Rosa Mille Mørk. Derfor havde hun en konstant frygt for, hvilken far hun kom hjem til hver dag. Hun husker især en aften, hvor hun tog sig af sin lillebror, mens faren drak nede i stuen. Når hun ikke holdt øje med sin bror, så var hun nede i stuen for at tjekke, om faren stadig drak eller lå og sov på sofaen. - På et tidspunkt gik jeg ned i stuen, og så var min far vågnet og havde pludselig et kæmpe blåt øje, fordi han var faldet med hovedet først ned i gulvet. Jeg blev så chokeret, for sidst jeg havde tjekket op på ham, lå han bare og sov. Nu lignede han en, der havde fået bank. Dagen efter skulle de fejre Rosas fødselsdag. Den 29. august 2016 døde Rosas far af en blodprop efter et hårdt liv som alkoholiker. På trods af flere forsøg på at stoppe, og korte perioder hvor det rent faktisk lykkedes at lade flasken være, gik det ikke. På trods af op og nedture og alkoholmisbruget var det stadig savnet og kærligheden til sin far, der fyldte mest hos Rosa, og kort tid efter hans død kom hun med i en sorggruppe hos Børn, Unge og Sorg i København. Hun havde brug for at få talt om den sorg, hun følte over at have mistet sin far. Men hun havde også en vrede over, at det aldrig lykkedes hendes far at stoppe med at drikke, og at hun syntes, det var skamfuldt og pinligt at fortælle, at hendes far var misbruger. - Lige efter han døde, vidste jeg simpelthen ikke, hvad jeg skulle gøre af mig selv. Så jeg tror, sorggruppen på en eller anden måde blev min redning, siger Rosa Mille Mørk. Men på trods af det, så manglede Rosa alligevel en vigtig del af sorgforløbet. At møde nogen, der kendte til vreden og følelsen af skam. - Jeg brugte virkelig meget energi og ledte virkelig meget efter at kunne spejle mig i de andres sorg. Men der var ikke nogen, der havde den samme forhistorie, som jeg havde. Der var ikke nogen, der følte den samme vrede, eller på samme måde var pinlige over, at deres forælder var misbruger. Netop derfor har Børn, Unge og Sorg i København oprettet et særligt behandlingstilbud kun for unge, der har mistet en forælder, der var misbruger. Fremover vil unge i den situation have mulighed for at være med i en gruppe bestående af andre unge, der har oplevet det samme som dem selv. Ifølge Preben Engelbrekt, der er direktør ved Det Nationale Sorgcenter og Børn, Unge og Sorg, har det været nødvendigt for de unge, at de har deres eget specialiserede tilbud. - Når man vokser op med misbrug i familien, og ens forælder dør, så er man i langt større risiko for at udvikle en kompliceret sorg (når sorgen bliver en psykisk lidelse, red.) - Sorgen gør, at man har en langt større risiko for at droppe ud af sin uddannelse, og senere i livet kan man have svært ved at have et arbejde, siger Preben Engelbrekt. Lige nu er tilbuddet kun hos Børn, Unge og Sorg i København, men organisationen arbejder på at udbrede det til deres afdelinger både i Odense og Aarhus, så der er et behandlingstilbud til de cirka 2.700 unge i Danmark, der har mistet en forælder, der har været misbruger. Når de unge mødes i gruppen, vil der være en psykolog til stede, som kan hjælpe med at sætte ord på følelserne. Anitta Guldberg er en af de psykologer. For hende har det været tydeligt, at de tidligere tilbud ikke har været tilstrækkelige for de unge, der har mistet en forælder, der har været misbruger. - Når de andre unge græd over, at de skulle fejre deres første jul uden deres far, så sad nogle af de unge, der havde mistet en far, som var alkoholiker, og tænkte, at de egentlig glædede sig til en jul uden deres far, fordi han plejede at drikke sig fra sans og samling og ødelægge aftenen, siger Anitta Guldberg og fortsætter: - Det kan være svært at sige højt, hvis man føler, at man sidder helt alene med den tanke. I dag føler Rosa Mille Mørk, at hun følelsesmæssigt har fået bearbejdet tabet af sin far, men sorgen forsvinder ikke, og de ambivalente følelser i forbindelse med farens død forsvinder heller ikke. - Fra dag til dag føler jeg min sorg ændre sig. Jeg lærer noget nyt om den hele tiden. Den ene dag fylder det meget, at han drak, og dagen efter kan det bare være det, at jeg savner min far, der fylder, siger Rosa Mille Mørk. Og hun er ikke i tvivl om, at hun vil gøre brug af det nye behandlingstilbud hos Børn, Unge og Sorg. - Det er måske ikke så meget i forhold til min sorg, det er mere i forhold til de mennesker, jeg kan komme til at møde. Det bånd, jeg kan danne med de andre, der har været i samme situation, er helt unikt, siger hun.", "annotations": [], "meta": {}, "annotation_approver": null}
{"id": 274, "text": "Dansk Erhverv og 3F har indgået aftale om, at medarbejdere kan hjemsendes i hotel- og restaurationsvirksomheder uden løn. Det sker som følge af udbruddet af coronavirus. Dansk Erhverv skriver i en pressemeddelelse, at aftalen gælder indtil videre til 29. marts, men at aftalen kan forlænges. Det handler om at sikre job og virksomheders overlevelse, lyder det fra erhvervsorganisationen. - Denne aftale kan være med til at holde hånden under virksomhederne i en vanskelig situation og dermed sikre, at ansatte har et job at vende tilbage til, når krisen er overstået, siger viceadministrerende direktør i Dansk Erhverv Laurits Rønn i en pressemeddelelse. Fagforeningen 3F ved endnu ikke, hvor mange ansatte på landets restauranter, barer og hoteler, der reelt set bliver sendt hjem uden løn. Men det kan ende med at dreje sig om flere tusinde i lyset af den seneste tid med coronakrise, siger Tina Møller Madsen, der er gruppeformand for 3F Privat Service, Hotel og Restauration. - Det drejer sig om dem, som er overenskomstdækkede. Det vil sige, at vi taler om 60.000 til 65.000 ansatte, siger hun. De ansatte er ikke fyret, understreger Tina Møller Madsen, men aftalen betyder, at 3F nu går på kompromis med de normale regler i overenskomsterne. De ansatte får ikke løn for de timer, de er hjemsendt. Elever hos virksomhederne får dog stadig fuld løn, fremgår det af aftalen. - Man er ikke afskediget, man er hjemsendt i denne her periode fra nu og frem til den 29. marts, og dér sætter vi os ned og drøfter en eventuel forlængelse, siger Tina Møller Madsen. 3F mener, at det er det eneste rigtige at gøre, fordi der er stor risiko for, at arbejdspladser går konkurs, og at aftalen derfor måske kan redde job. - Vi gør det for at sikre, at der er en arbejdsplads at komme tilbage til, når det her med coronasmitte er droslet ned, siger gruppeformand i 3F Tina Møller Madsen. Smitten med coronavirus får i disse dage mange turister til at aflyse hotelophold, og på landets restauranter ser man også ind i en periode, hvor der vil komme til at være tomme borde mange steder. \"Erhvervet bløder og står til at tabe flere milliarder i 2020\", lød det torsdag fra arbejdsgiverorganisationen Horesta.", "annotations": [], "meta": {}, "annotation_approver": null}
{"id": 275, "text": "Det kan blive rigtig svært for virksomheder i Danmark at finde hoved og hale i de kommende toldregler, som kommer i kølvandet på brexit. Men den opgave skal en række nyuddannede toldassistenter hjælpe virksomhederne med. Når Storbritannien forlader det europæiske samarbejde, vil omfanget af toldopgaver nemlig stige voldsomt. For at virksomhederne kan få hjælp til de kommende toldregler, har HK Hovedstaden sammen med virksomhederne i Danske Speditører udviklet et 25 dages toldassistentkursus, som kontoruddannede kan tage. - Der bliver brug for flere toldassistenter til det her arbejde, og derfor passer det perfekt med, at vi får flere uddannede, siger formand for HK Service Hovedstaden René Knudsen. Et af de firmaer, som har brug for de nye toldassistenter, der skal rådgive og vejlede virksomhederne om told og afgifter på varerne, er fortoldningsfirmaet HLT Spedition i Hellebæk. Her mener David Sørensen, der er customs agent, at det er en rigtig god idé med de nye toldassistenter. Han vurderer, at der vil komme endnu større efter­spørgsel efter toldassistenter blandt virksomhederne, når Storbritannien forlader det europæiske samarbejde. - Det er allerede en mangelvare rundt omkring, så brexit vil kun være med til at skubbe yderligere til det behov, siger han. Baggrunden for manglen på toldmedarbejdere er også, at der ikke siden starten af 1980’erne er uddannet nogle efter den tidligere uddannelse som toldklarerer. De sidst uddannede nærmer sig nu pensionsalderen, så der er allerede nu stor efterspørgsel efter folk med indsigt i toldbehandling til import og eksport. Toldassistentuddannelsen kan faktisk også blive en fin vej ud på arbejdsmarkedet igen for de arbejdsløse kontoransatte, der tidligere har arbejdet i postvæsenet med lignende opgaver, fortæller formand for HK Service Hovedstaden René Knudsen. - Vi har faktisk taget mange af vores post- og kommunikationsfolk fra det tidligere Post Danmark, der før har lavet noget lignende, og så givet dem dette kursus, der kan geare dem til at tage arbejde hos private speditører, siger René Knudsen.", "annotations": [], "meta": {}, "annotation_approver": null}
{"id": 276, "text": "Travlhed. Det ord beskriver ifølge Louise Midjord, der er sygeplejerske på en afdeling for kronisk syge på et af landets store hospitaler, bedst stemningen på afdelingen. - Time for time øges intensiteten. Vi aflyser patienter som aldrig før, og vi har nu kun vores akutberedskab. Vi har ryddet venteværelset for smittekilder, og gør klar til de alvorligt syge, siger hun til DR Nyheder. Derfor forstår Louise Midjord personligt heller ikke dem, som endnu ikke har taget myndighedernes advarsler og gode råd til sig for at undgå smittefaren ved coronavirusset. - Jeg kan se, at der er flere, der ser det som en slags corona-ferie. Vil ikke godt stoppe med det? Det er en sygdom under opsving, siger hun og tilføjer. - Jeg kan ikke forstå, at folk stimler sammen i zoologiske haver, langs søerne eller på fortovscafeer. Jeg kan ikke forstå, at folk ikke tager det alvorligt. Louise Midjord frygter, at hende og resten af hospitalsvæsenet ikke kan følge med, hvis folk fortsætter med at mødes og sidde tæt. Statsministeren og flere sundhedsfaglige eksperter har de seneste dage opfordret til man ikke mødes flere personer indendørs, men at man i stedet benytter muligheder for at være uden for - i mindre grupper vel at mærke. - Man kan jo sagtens være udenfor, og man kan jo sagtens løbe en tur alene. Men jeg bliver provokeret af, at folk sidder tæt og drikker rødvin, når det er mig, der skal stå med flere og flere smittede de næste mange uger, siger Louise Midjord. Vi er nødt til at tage ved lære af det, der skete i Kina og som nu sker i Italien, mener hun. - Vi kommer til at stå i nogle etiske dilemmaer. Der kommer til at være så mange smittede, at vi skal vælge hvem, der skal have behandling, siger hun og tilføjer. - Jeg frygter personligt, at jeg, sammen med en læge, kommer til at skulle vælge mellem hvem, der skal i respirator og hvem, der ikke skal, siger hun. Derfor er Louises Midjords personlige bøn til dem på fortovscafeerne, langs søerne og i de zoologiske haver, at vi holder afstand og følger forholdsreglerne. - Bliver vi hjemme, kan vi måske flade kurven ud, siger hun.", "annotations": [], "meta": {}, "annotation_approver": null}
{"id": 447, "text": "Israels regering har godkendt, at myndighederne i landet må spore mobiltelefoner, der tilhører folk, der har coronavirus eller er mistænkt for at have det. Dette er et middel, som først og fremmest bruges i kampen mod terrorisme. Det skriver . Det blev stemt igennem her til morgen af et enigt kabinet, efter at premierminister Benjamin Netanyahu i weekenden første gang åbnede for muligheden for det nye tiltag. Her sagde han, at den primære årsag til at gennemføre den midlertidige lov er for, at myndighederne skal kunne give besked til folk, der har fået virusset, og sætte folk i karantæne. I går fortalte Benjamin Netanyahu i en tale på nationalt tv, at loven vil virke de kommende 30 dage. - Israel er et demokrati, og vi skal holde balancen mellem borgerrettigheder og det, samfundet har brug for. Disse redskaber vil i høj grad hjælpe os med at lokalisere de syge og forhindre virusset i at sprede sig, sagde han. Danmark har også vedtaget en række nye vidtgående love i bekæmpelsen af coronavirus. Blandt andet får sundhedsmyndighederne mulighed for at tvangsundersøge, tvangsbehandle eller sætte folk i tvangskarantæne, hvis der er mistanke om smitte af coronavirus. Der er også mulighed for vaccination gennem tvang.", "annotations": [], "meta": {}, "annotation_approver": null}
{"id": 277, "text": "Efter en kort pause i forhandlingerne skal Dansk Arbejdsgiverforening (DA) og Fagbevægelsens Hovedorganisation (FH) senere i denne uge igen til forhandlinger i Forligsinstitutionen. Det siger forligsmand Jan Reckendorff i en pressemeddelelse. - Forhandlinger, der allerede er indledt, vil blive indkaldt. Jeg har aftalt nyt møde med DA og FH lørdag den 14. marts 2020, siger han. Det er nu over en uge siden, at forligsmand Jan Reckendorff greb ind i de fastlåste forhandlinger og indkaldte topforhandlere fra blandt andet Dansk Byggeri og 3F's byggegruppe til det første møde. Men det har endnu ikke været muligt at komme til enighed på byggeriets område, som har over 90.000 ansatte, og hvor overenskomsterne nu er udløbet. Byggearbejderne . Det krav har arbejdsgiverne kategorisk afvist. - Jeg opfordrer indtrængende alle overenskomstparter, hvor der endnu ikke er opnået forlig, til at fremskynde forhandlingerne om at forny overenskomsterne mest muligt med henblik på en afklaring, siger Jan Reckendorff. Onsdag blev forhandlingerne midlertidigt afbrudt. Det skete i lyset af regeringens tiltag og øgede beredskab omkring smitten med coronavirus. Forligsinstitutionen tager situationen alvorligt, men vil fortsat forsøge at finde en løsningen mellem parterne, lyder det fra forligsmanden. - Der vil derfor blive indført restriktive begrænsninger for, hvor mange personer der kan deltage i forhandlingerne og opholde sig i Forligsinstitutionen. Parterne vil blive orienteret herom i forbindelse med indkaldelse til forhandling, siger Jan Reckendorff.", "annotations": [], "meta": {}, "annotation_approver": null}
{"id": 278, "text": "Torsdag blev en dag til historiebøger på børsen i New York. Dow Jones-indekset faldt med ti procent, hvilket målt i procent er det største fald siden børskrakket i oktober 1987 - også kaldet \"sorte mandag\". Dermed overgår faldet enkeltdags reaktioner på både 11. september og finanskrisen. Dow Jones er et af tre toneangivende indeks på Wall Street. Traditionelt har det været kendt som industriindekset. Det indeholder dog i dag også aktier som Apple, Microsoft og Walt Disney. Også de to andre toneangivende indeks - det brede S & P 500-indeks og teknologiindekset Nasdaq - faldt stort torsdag. Det tabte henholdsvis 9,5 og 9,4 procent af deres værdi. Torsdag stod det klart fra starten, at der var tale om en hård dag på børsen i New York. Efter få minutter blev handlen suspenderet, fordi store fald udløste en af børsens mekanismer for at undgå panik. Dermed var handlen suspenderet i et kvarter. /ritzau/", "annotations": [], "meta": {}, "annotation_approver": null}
{"id": 279, "text": "Stadigt føler sig så pressede, at de udvikler angst. Derfor vil et nyt tiltag bryde den onde spiral ved at gribe ind, allerede når de første sygdomstegn melder sig. Det skriver . Fra næste uge tilbyder Københavns Kommune , hvor op til tolv gymnasieelever mødes i syv uger med jævnaldrende i samme situation og får redskaber til at håndtere angstsymptomerne. Og resultatet er ikke til at tage fejl af, mener 18-årige Zara Shah, der var en af de 100 unge, som var en del af projektet sidste år. - Jeg har ikke haft et eneste angstanfald, siden jeg gik på holdet, fortæller hun. Før kurset oplevede Zara Shah angstanfald op til flere gange om ugen, efter hun havde fået at vide, at hun måske havde lungekræft. - Jeg trak vejret dybt og hurtigt og var meget svær at komme i kontakt med, fortæller hun om en af episoderne, hvor hun i over to timer hverken kunne snakke eller lytte. Derfor endte familien med at ringe efter en ambulance. Det viste sig, at hun ikke havde kræft - men angsten havde sat sig i hendes krop. Derfor opfordrede en studievejleder hende til at deltage i projektet. Med kurset har Zara Shah fået værktøjer til at tackle sin angst - men også muligheden for at kunne dele og diskutere sine oplevelser med andre fra hendes skole, Akademisk Studenterkursus: - Vi lærte blandt andet at meditere og havde samtaler, hvor vi delte vores erfaringer med angst. Det var meget rart at kunne tale om det med nogen på ens egen alder, fortæller hun. Psykisk sygdom såsom angst er nemlig stadig svært at tale om. - Vi skal bryde det her tabu sammen, for unge har svært ved at tale med deres forældre om psykiske problemer, mener Zara Shah. Hos SIND, der er Landsforeningen for psykisk sundhed, håber landsformand Knud Kristensen, at det nye tilbud kan få flere til at åbne op om angstproblemet. - Det her kan også være med til at afstigmatisere hele snakken om psykiske lidelser, her konkret angstsygdomme, siger han. I første omgang er det kun de københavnske gymnasieelever, der har mulighed for at komme på kurset efter henvisning fra en psykolog: - Det er unge mennesker, som viser tydelige tegn på angst på gymnasierne, som kan få tilbuddet i første omgang. Når vi har evalueret ordningen, håber vi at kunne udvide den til alle ungdomsuddannelser i København, siger sundheds- og omsorgsborgmester i Københavns Kommune, Sisse Marie Welling (SF). Kommunen håber at kunne tilbyde kurset til over 200 unge om året.", "annotations": [], "meta": {}, "annotation_approver": null}
{"id": 280, "text": "Børn, der slår og sparker og græder mere, end de plejer. For mange børn til for få ansatte og en stor udskiftning af både ledere og personale. Det er bare nogle af de problemer, som en gruppe på 57 forældre oplever i deres børns institution i Valby i København. Forældreopråbet er blot det seneste indlæg i en lang diskussion om forholdene i landets daginstitutioner. Og ligesom i den nationale debat peger forældregruppen fra Valby blandt andet på dårligere normeringer. I december var der 13 børn mere, end institutionens normering giver plads til, oplyser forvaltningen, og der manglede desuden fire pædagogiske medarbejdere. Det kan forældrene mærke på deres børn. - Alexander er pludselig ikke længere den dreng, vi kender. Han er blevet udadreagerende, han græder mere, og han sparker, slår og er også begyndt at bide, siger Henriette Gharib, der er mor til Alexander på tre et halvt år. Samtidig har der siden midten af 2016 været 25 procent flere personaler ind og ud ad døren end gennemsnittet for resten af Københavns daginstitutioner, viser tal fra forvaltningen, ligesom institutionen på knap seks år har haft otte forskellige ledere - heraf fem fastansatte. Også det kan mærkes på børnene, fortæller Nicki og Stine Lefevre, der er forældre til to piger, der begge har gået i institutionen. Den yngste, Silje på fire år, går der stadig, og hun er især påvirket af den store udskiftning af personalet. - Hun brød grædende sammen i går aftes, da hun skulle sove og sagde: De stopper alle sammen, de bliver bare væk, og så siger jeg selvfølgelig, at det er jo ikke din skyld, siger Stine Lefevre. Det fik tilbage i november flere forældre til at snakke sammen om, at de ikke var trygge ved forholdene. De holdt møder med ledelsen om sagen, og der blev sat ind med kompetencepædagoger. Men forældrene oplevede ikke, at der skete nogen ændringer, og derfor skrev 34 af institutionens forældre under på et brev til Børne- og Ungdomsforvaltningen. I starten af januar tiltrådte så en ny leder i institutionen. Alligevel voksede gruppen af utilfredse forældre fra 34 til 57, og den 16. januar skrev de under på et brev til Børne- og Ungdomsudvalget, hvor de bad om hjælp til at løse problemerne i deres institution. Det tog politikerne til sig. De har fået reaktioner fra forældre fra i alt fire institutioner i Valby i København, og i dag skal Københavns Kommunes Børne- og Ungdomsudvalg derfor tage stilling til, om Intern Revision skal kulegrave institutionerne. - Vi har fået henvendelser fra flere forældre om, at kvaliteten halter, der mangler pædagoger, og der er forskellige uregelmæssigheder, siger Jens-Kristian Lütken (V), som er en af de politikere, der har foreslået at sætte Intern Revision på sagen. Københavns børne- og ungdomsborgmester Jesper Christensen (S) har ikke ønsket at stille op til interview. Men han skriver i en mail, at \"hvis Børne- og Ungdomsudvalget på sit møde ønsker en intern revision af det bagudrettede forløb, så har forvaltningen intet at skjule. Det vil på mange måder være godt at få klarlagt alle fakta i denne sag.\" Forældrene understreger, at det ikke er personalets skyld. - De gør deres bedste, og jeg er ekstremt imponeret over den opgave, de løfter hver dag, siger Nicki Lefevre. Men de mange forældres frustration rammer alligevel de ansatte, siger Jan Hoby, næstformand for Landsforeningen for Specialpædagoger (LFS), der organiserer pædagoger og pædagogiske ledere i København. - Medarbejderne fortæller, at de oplever en udbredt utryghed, og så er vi derude, hvor forældrenes kritik bliver kontraproduktiv, siger han. Han medgiver, at der har været store problemer i institutionen og roser forældrene for at råbe vagt i gevær, men han understreger, at der nu er startet en ny leder, som er ved at få institutionen på ret køl. I går skrev medarbejderne et brev til Børne- og Ungdomsudvalget, hvor de beder om arbejdsro. Det samme skriver børne- og ungdomsborgmester Jesper Christensen i sin mail: ”Institutionen har haft en periode med meget uro. Nu skal den have ro til at starte på en frisk og arbejde med alle de nye tiltag. Det fortjener alle parter, ikke mindst børnene.\" Men det er netop børnene, der har fået forældrene på barrikaderne, siger Henriette Gharib. - Vi kæmper jo for vores børn og bliver nødt til at reagere, når vores børn mistrives, siger hun.", "annotations": [], "meta": {}, "annotation_approver": null}
{"id": 281, "text": "Landets jobcentre lukker midlertidigt ned, og alle planlagte samtaler aflyses. Medarbejdere sendes hjem, og aktiveringstilbud bliver sat på hold. Sådan lyder det i en pressemeddelelse fra Beskæftigelsesministeriet. Det betyder reelt set, at ledige nu kan se bort fra krav om aktivering og samtaler, som normalt gælder, hvis man er arbejdsløs og får penge af det offentlige. - Det betyder også, at borgerne i den kommende tid ikke skal leve op til kravet om at stå til rådighed for arbejdsmarkedet, og de fastholder deres ydelse som hidtil, skriver ministeriet. I stedet har myndighederne oprettet et nødberedskab. Det skal sørge for, at personer på offentlige ydelser fortsat kan søge om ydelserne og modtage penge, lyder det fra beskæftigelsesminister Peter Hummelgaard (S). - Ingen skal være bekymrede for, at de ikke får udbetalt dagpenge eller kontanthjælp den kommende tid, siger han. Regeringen opfordrer samtidig landets a-kasser til at følge samme linje over for de medlemmer af a-kasser, der er i dagpengeforløb. Verner Sand Kirk, der er direktør for brancheorganisationen Danske A-kasser, fortæller, at a-kasserne også kommer til at droppe sine rådighedskrav til modtagere af dagpenge. - Vi fraviger dokumentationskrav om rådighed og jobsøgning, men folk skal have deres penge, og derfor skal de anmelde, at de er ledige og skal have dagpenge, siger han. Man skal altså stadig elektronisk melde til a-kassen, at man er ledig. Man kan også godt ringe til sin a-kasse, hvis man er i tvivl, lyder det fra direktøren. - Du skal udfylde dit dagpengekort elektronisk, som du plejer, du skal bare ikke til fysiske samtaler. De er suspenderet i den her periode. A-kasserne siger ligesom ministeren, at man ikke skal være bekymret for udbetalingen af ens dagpenge. - Der er ingen, der behøver at være utrygge i forhold til, om de kan få deres dagpenge. Og de behøver heller ikke være utrygge i forhold til, at de bliver sanktioneret i forhold til rådighedsregler, siger direktør i Danske A-kasser Verner Sand Kirk.", "annotations": [], "meta": {}, "annotation_approver": null}
{"id": 282, "text": "I løbet af de næste dage kan coronakrisen tvinge danske rejsebureauer til massefyringer og til at dreje nøglen om. Sådan lyder det i et fælles opråb fra den danske rejsebranche. I en pressemeddelelse skriver brancheforeningen Danmarks Rejsebureau Forening (DRF), at der er brug for 'akut politisk hjælp'. - Det er livstruende kritisk, og vi ser desværre ind i massefyringer, konkurser og lukninger af en hel branche i løbet af få dage, hvis vi ikke får en akut politisk håndsrækning øjeblikkeligt, siger brancheforeningens direktør, Lars Thykier. Opråbet fra rejsebranchen kommer, efter at Udenrigsministeriet fra og med i dag, fredag, fraråder alle ikke-nødvendige rejser i hele verden. Anbefalingen gælder i en måned fra i dag, oplyser ministeriet. De nye anbefalinger får den i forvejen hårdt ramte rejsebranche til at styrtbløde, mener Lars Thykier. - Rejsebureauernes økonomi bliver ramt dobbelt hårdt, fordi pengene fosser ud med massive tilbagebetalingskrav fra passagerer, der ikke skal afsted på planlagte rejser, og samtidig er vores fremtidige indtægtsgrundlag smuldret, når ingen rejser ind eller ud af Danmark som følge af myndighedernes anbefalinger, siger han. Erhvervsorganisationen Dansk Erhverv anser rejsebranchens situation for at være meget alvorlig. Direktør Brian Mikkelsen mener, at hele erhvervet ser ind i en tid med massefyringer. - Det er en katastrofe. Først og fremmest for dem, som bliver ramt. For lufthavnen, hoteller, rejseselskaber og transportselskaber. - Men også for alle dele af dansk erhvervsliv, der jo lever af at handle, så har det kæmpe, kæmpe negative konsekvenser, og det her kommer til at koste tusindvis af arbejdspladser, siger han. Dansk Erhverv vil have regeringen til at sætte penge af til at betale de ansattes løn i virksomhederne, mens krisen raser, lyder det fra Brian Mikkelsen - Nu skal der åbnes for kasserne, så vi stadig har et erhvervsliv og en lufthavn tilbage efter det her. Ellers er vi dårligt stillet, når det her er afsluttet, siger han.", "annotations": [], "meta": {}, "annotation_approver": null}
{"id": 448, "text": "EU lukker nu sine ydre grænser i et forsøg på at komme coronasmitten til livs. Det står klart, efter at stats- og regeringscheferne for de 27 medlemslande i dag har afholdt endnu et videotopmøde om den omfattende coronakrise. Forhåbningen er, at det midlertidige indrejseforbud kan bremse virusset, der er blevet konstateret i alle medlemslandene. - Vi står over for en helt ekstraordinær og alvorlig krise, både når det kommer til størrelse og natur. Budskabet er her, at vi står sammen om at bremse virusset, siger rådsformand Charles Michel, der ledte mødet i dag. Indrejseforbuddet kommer til at vare i 30 dage, og det gælder for ikke-nødvendige rejser til EU for ikke-EU-borgere. EU-borgere vil ikke være omfattet af forbuddet. Derfor kan man som dansk statsborger godt rejse ind i EU, hvis man befinder sig i et land uden for unionen. Norge, Schweiz, Island, Liechtenstein og Storbritannien er ikke omfattet af rejserestriktionerne. Det var Europa-Kommissionen, der i går forslog at lukke de ydre grænser. Det er nu op til de enkelte medlemslande at implementere forbuddet, lyder det fra kommissionsformand Ursula von der Leyen, der også deltog i dagens møde. - De sagde, at de ville gøre det med det samme. Det er godt, siger hun. - Det er virusset, der er fjenden, og vi skal nu gøre vores yderste for at bekytte befolkningen og beskytte vores økonomier. 15 Schengenlande, heriblandt Danmark, har dog stik imod Europa-Kommissionens ønsker og anbefalinger indført nationale grænselukninger. Dem bliver der ikke rørt ved. Men stats- og regeringscheferne er blevet enig om, at der skal være såkaldte \"hurtige baner\" eller \"grønne korridorer\", så ikke mindst varer fortsat frit kan krydse landegrænserne. I går lød det fra den svenske regering, at der var medicinsk udstyr, som den havde købt og betalt, der ikke kunne nå frem til Sverige. - Hvis det indre marked skal fungere, er det altafgørende, at varer fortsat kan krydse grænserne, lyder det fra kommissionsformanden, som tilføjer, at EU-borgere, der arbejder i et andet land og derfor dagligt har brug for at pendle over grænsen, fortsat kan gøre det. Derudover er 24 ud af de 27 medlemslande blevet enige om i fællesskab at indkøbe medicinsk udstyr som handsker, masker og respiratorer i fællesskab. Ursula von der Leyen har flere gange opfordret EU-landene om at stå mere sammen, når det kommer til at købe og dele udstyr med hinanden. - Vi arbejder også sammen med virksomhederne rundt om i Europa om at øge produktionen af både medicinsk udstyr og respiratorer, som der er brug for, siger kommissionsformanden. Derudover er der ifølge Ursula von der Leyen brug for, at de nationale regeringer gør alt, hvad de kan, for at støtte økonomierne i Europa. Og der er samtidig brug for, at EU støtter forskning i en vaccine mod corona. I går kom det frem, at Europa-Kommission har bevilliget 80 millioner euro - knap 600 millioner kroner - til den tyske medicinalvirksomhed CureVac. Den er i gang med at udvikle en vaccine mod coronavirusset, og søndag skrev den tyske avis Welt am Sonntag, at den amerikanske regering havde tilbudt \"et stort beløb\" for at sikre sig rettighederne til vaccinen. Ifølge avisens kilder ville den amerikanske præsident, Donald Trump, dog kun gøre vaccinen tilgængelig for amerikanere. Men det vil Europa-Kommissionen forhindre. - De forudser, at de måske i efteråret kan have udviklet en vaccine til at bekæmpe coronavirusset. Det er en europæisk virksomhed, og vi ønsker at beholde den i Europa. Og den ønsker selv at blive i Europa, siger kommissionsformanden. I dag var anden gang, at stats- og regeringscheferne holdt videomøder. Men det vil de nu blive med hver uge under krisen.", "annotations": [], "meta": {}, "annotation_approver": null}
{"id": 283, "text": "Den danske hotelkæde BC Hospitality Group fyrer 350 ansatte på grund af coronavirusset. Det oplyser koncernen i en pressemeddelelse. BC Hospitality Group er en af Danmarks største virksomheder inden for hoteller, konferencer og messer. Coronavirusset har betydet et markant fald i antallet af overnatninger, og mange arrangementer er blevet aflyst. - Vores samlede forretning er mere end halveret inden for de sidste otte-ni dage, og da det ser ud til at fortsætte på dette niveau eller måske endda bliver værre, uden at vi ved hvornår det ender, så skal vi tilpasse forretningen uden tøven, siger Allan L. Agerholm, der er direktør hos BC Hospitality Group. Koncernen ejer en række store hoteller og kongrescentre i København. Det tæller Bella Center, Comwell Conference Center, Crowne Plaza og Marriott. Han langer i forbindelse med fyringsrunden ud efter fagforeningen 3F, som ifølge hans udsagn ikke var klar til at lave et tillæg til en virksomhedsoverenskomst. Det ville ifølge Allan. L Agerholm have sikret, at 200 ansatte kunne have haft delvis beskæftigelse i stedet for at skulle ud i kulden. - Vi har derfor intet andet valg end at tilpasse vores samlede bemanding øjeblikkeligt for at sikre virksomhedens fremtid og drift. - Jeg er overordentlig ked af, at situationen med coronavirus er kommet så vidt, at vi ikke kan komme udenom disse tilpasninger. Vi ser imidlertid ingen andre muligheder, siger han i pressemeddelelse. Allan L. Agerholm understreger, at koncernen har til hensigt at genansætte så hurtigt som muligt, hvis rejselysten og turismen vender tilbage til normalen inden for kort tid. /ritzau/", "annotations": [], "meta": {}, "annotation_approver": null}
{"id": 284, "text": "Normalt er de sorte læderbrikse hos Lacuna Tattoo Studio i Københavns indre by fyldt op med folk, der får dyr, stjernetegn eller citater tegnet permanent på deres krop. Men ikke mere. I dag er det kun en skammel med hjulene vendt opad, som fylder på læderbriksen. Butikken er lukket. Indtil videre frem til 30. marts. Det er ikke, fordi medejer Jonas Larsen og resten af butikken ikke har kunnet få tingene til at løbe rundt, men fordi tatovører er blevet en af de brancher, der er tvunget til at lukke på grund af , som statsminister Mette Frederiksen meldte ud tirsdag aften. På trods af, at regeringens udmelding betyder, at han må låse døren til butikken i et stykke tid, så er det faktisk en positiv melding, mener Jonas Larsen. - Nu har vi noget at tage stilling til, siger han. - Vi ved, hvad vi skal gøre. Før sejlede vi lidt i vores egen sø, og det har været svært. Butikken holdt krisemøde allerede i fredags, hvor de forsøgte at lægge en plan for, hvad de kunne gøre, også i lyset af, hvad der var forsvarligt. Jonas Larsen tatoverede den sidste kunde i går. - Vi har nu lukket for computeren, og el, vand og strøm er slået fra. Vi har skrevet til vores udlejer, at vi lukker ned, og det samme til vores marketingsfolk. - Nu skal vi så kigge på, hvad vi har at gøre med (finanisielt, red.), siger Jonas Larsen. For Jonas Larsen er det ikke bare en butik, der lukker. Det er ikke bare et 8 til 16-job, hvor han kan gå hjem og holde fri bagefter. - Det er rigtig svært det her. Det her er mit levebrød, som jeg har levet og kæmpet for i de sidste syv år. Både økonomisk men også privat er det hårdt, siger han og fortsætter: - Det er min identitet. Det er den, jeg er, så derfor gør det rigtig ondt. Han håber, ligesom mange andre selvstændige og små og mellemstore virksomheder, at han kan få noget støtte fra staten. - Jeg afventer og ser tiden an for at se, om vi kan gøre noget, og om der er en buffer, vi kan tage af. - Det håber jeg, afslutter han.", "annotations": [], "meta": {}, "annotation_approver": null}
{"id": 285, "text": "Efter en række tyverier af blandt andet håndsprit og andre nødvendige produkter til bekæmpelse af coronavirus på flere hospitaler vælger Herlev- og Gentofte Hospital nu at låse flere indgange og indsætte vagter. - Baggrunden for at låse dørene er at værne om vores medarbejdere, som har meget travlt og arbejder meget koncentreret, siger vicedirektør Jan Toftholm og fortsætter: - Vi vil forhindre, at folk, som ikke har noget at gøre på hospitalet, kommer ind og stjæler håndsprit og andre nødvendige produkter, hvilket vi har set et par eksempler på, siger vicedirektør Jan Toftholm. Normalt er de to hospitaler og det generelle danske sygehusvæsen kendetegnet ved at være meget åbent, og hvor man nemt kan henvende sig, siger Jan Toftholm. - Men det er der nogen, der har valgt at misbruge til at gå rundt på gangene og stjæle de her ting, hvorefter de så er stukket af ad hospitalets mange ind- og udgange. Jan Toftholm er meget ærgerlig over, at hospitalerne har været nødt til at indføre restriktionerne. - Det er kommet meget bag på os, at nogen kan være så uansvarlige og så usolidariske i den her tid, siger han og fortsætter: - De her remedier som masker og overtræksdragter er meget nødvendige for, at vi dels kan passe på vores patienter men også vores personale, siger han. - Konsekvenserne er, at hvis tyverierne havde fortsat, ville vi i sidste ende løbe tør for udstyret, og det vil gå ud over den hygiejniske standard, som er så vigtig, siger Jan Toftholm. Det er ikke kun de to hospitaler på Herlev og Gentofte som nu sætter vagter op. Det gælder nu alle Region Hovedstadens hospitaler. Det fortæller Region Hovedstadens regionsrådsformand, Sophie Hæstorp Andersen. - Vi sætter nu vagter på alle hospitalerne, vi patruljerer døgnet rundt og politiet vil være mere til stede omkring hospitalerne og så lukker vi visse indgange, siger hun og fortsætter: - Vi er nødt til at gøre noget ved de her usolidariske tyverier, siger hun.", "annotations": [], "meta": {}, "annotation_approver": null}
{"id": 286, "text": "- Må jeg tage på arbejde, hvis jeg har hilst på en kollega hjemvendt fra skiferie i Norditalien? Det er spørgsmål som disse, mange danskere stiller, når de i øjeblikket ringer til akuttelefonen 1813. - Dette er en helt ekstraordinær situation for hele Danmark. Vi har dobbelt så mange opkald til akuttelefonen 1813 som normalt. Borgerne er utrygge og bekymrede. Sådan lyder det fra Freddy Lippert, der er direktør og læge i Hovedstadens Akutberedskab. I går modtog akuttelefonen 4.466 opkald. Det er dobbelt så mange opkald som på en almindelig hverdag i marts måned. Men problemet er, at over halvdelen af opkaldene drejer sig om generelle coronavirus-spørgsmål. Og det er ikke meningen. Freddy Lippert har derfor denne bøn til de mange danskere: Du skal kun ringe i tilfælde af alvorlig og akut sygdom. - Vi har stor forståelse for den store bekymring. Men det er vigtigt at reservere akuttelefonen 1813, lægevagtstelefonerne og 112 til det, de er beregnet til, nemlig alvorlig og akut sygdom og skade, siger Freddy Lippert. Hvis du har generelle spørgsmål, så kan du i stedet finde information på hjemmesiden , eller du kan ringe til den nationale coronahotline på 70 20 02 33. Du kan også få flere svar om coronavirus og hvordan du skal forholde dig via linket . Sundhedsstyrelsen beder desuden patienter og pårørende om følgende:", "annotations": [], "meta": {}, "annotation_approver": null}
{"id": 287, "text": "Det toneangivende japanske Nikkei 225-indeks i Tokyo slutter morgenhandlen med et dyk på 7,97 procent, mens spredningen af coronavirusset og snakken om en aflysning af OL i Tokyo tager til. Det skriver nyhedsbureauet Reuters. På et tidspunkt i løbet af fredag var Nikkei endda faldet med 10,1 procent og nede på sit laveste niveau i over tre og et halvt år, før det rettede sig en smule op. Indekset har kurs mod sit største fald siden marts 2011, hvor markedet blev sendt i bund af både et jordskælv, en tsunami og atomulykken i Fukushima, skriver nyhedsbureauet. I løbet af ugen er indekset 18,5 procent nede, og det er sandsynligt, at det kan blive den næstværste uge nogensinde siden et fald på 24 procent i oktober 2008 under finanskrisen. - Det føles som panik. Investorer sælger endda ud af aktier, der i store træk ikke burde blive påvirket af coronavirusset, og ignorerer al grundlæggende viden, siger Takuya Hozumi, strateg ved finansfirmaet Mitsubishi UFJ Morgan Stanley Securities, til Reuters. Imens stiger frygten for en international recession, efter at USA har sat en midlertidig stopper for rejser fra Europa til USA. Det skriver nyhedsbureauet AFP. - Japanske aktier dykker voldsomt i forlængelse af faldene på de globale børser, siger chefstrateg Yoshihiro Ito fra finansfirmaet Okasan Online Securities til AFP. USA's præsident Donald Trumps kommentarer, om at arrangørerne burde overveje at udskyde OL i Tokyo et år, har også haft indflydelse på markedet, lyder det fra analytikere. Nikkei faldt med 4,4 procent torsdag. Også i resten af verdenen har markederne reageret negativt på virusset, og torsdag blev en dag til historiebøgerne på børsen i New York. Dow Jones-indekset faldt med ti procent, hvilket målt i procent er det største fald siden børskrakket i oktober 1987 - også kaldet \"sorte mandag\". /ritzau/", "annotations": [], "meta": {}, "annotation_approver": null}
{"id": 288, "text": "Bang & Olufsen vil som led i et spareprogram sige farvel til omkring 115 af sine ansatte. Afskedigelserne vil primært finde sted i supportfunktioner i Danmark. Det oplyser den danske elektronikproducent i en meddelelse til fondsbørsen. Ifølge selskabet svarer afskedigelserne til cirka ti procent af den samlede stab. Bang & Olufsen håber med spareprogrammet at kunne finde årlige besparelser på 175 millioner kroner, når programmet er fuldt implementeret i 2021/22. Spareprogrammet og afskedigelserne kan ikke alene knyttes til effekterne af coronaudbruddet, selv om virusset har været en ekstra sten i skoen på Bang & Olufsen. I forvejen har selskabet i noget tid kæmpet med at få solgt sine produkter, og op til flere gange er de økonomiske forventninger blevet nedjusteret, fordi det ikke er gået som forventet. Den seneste nedjustering kom så sent som i fredags, hvor Bang & Olufsen kunne fortælle, at det for det igangværende regnskabsår venter et fald i omsætningen på 20-29 procent. Før var der ventet et fald på 13-18 procent. - Selskabet er i en situation, hvor vi er nødsaget til at forbedre vores indtjeningsevne, og det betyder desværre også, at vi må sige farvel til værdsatte kolleger, siger Bang & Olufsens administrerende direktør, Kristian Teär, i meddelelsen. Han fortæller, at selskabet grundigt har undersøgt, hvordan det kan få en mere strømlinet forretning, forenkle sine opgaver og prioritere ressourcerne bedre - alt sammen for at styrke indtjeningen i fremtiden. - Vi vil nu arbejde hårdt for at sikre, at organisationen fortsætter med at være motiveret og fuldt fokuseret på de vigtigste prioriteter, mens vi implementerer en mere lean organisation. - Samtidig vil vi gøre vores bedste for, at berørte kolleger kommer godt videre i nye job, siger Kristian Teär. /ritzau/", "annotations": [], "meta": {}, "annotation_approver": null}
{"id": 289, "text": "De danske aktier begyndte torsdag morgen med at få store stryg. Det er fortsat dagen igennem, hvilket har forårsaget et rekordstort fald på C25-indekset. Således ender det ledende danske aktieindeks, C25, torsdag med det største endagsfald i sin historie. Indekset er ved lukningen af børsen faldet med 8,03 procent. Dermed er den hidtidige bundrekord, der blev sat mandag i denne uge, blevet slået. Her faldt indekset med 5,49 procent. Faldet er det største i C25-indeksets historie. Kursfaldet er samtidig på niveau med, hvad man så under finanskrisen i 2008. Torsdagens dyk svarer til, at indeksets selskaber samlet har tabt markedsværdi for over 184 milliarder kroner. Hele aktiemarkedet har torsdag tabt over 200 milliarder i værdi, skriver Ritzau Finans. Det er desuden ifølge Ritzau Finans det største fald for et ledende dansk indeks siden 6. oktober 2008, hvor det daværende C20-indeks faldt 11,1 procent. Ingen af de danske eliteaktier gik fri fra den dårlige stemning. Allerværst endte det for Royal Unibrew, der faldt med 15,7 procent. Kursfaldet hænger særligt sammen med coronavirusset. Der er usikkerhed om, hvad de økonomiske konsekvenser bliver på både kort og længere sigt. C25-indekset blev skabt i slutningen af december 2016. Det består af i alt 24 virksomheder - men 25 aktier. Det skyldes, at transport- og logistikkoncernen A.P. Møller-Mærsk er repræsenteret med både en A- og B-aktie i indekset. Tidligere torsdag faldt aktiemarkedet i USA også dramatisk, efter at det åbnede. Faldet var så voldsomt, at handlen på børserne blev suspenderet i 15 minutter. Det brede S&P 500-indeks gled tilbage med hele syv procent, og det samme gjorde det store industritunge Dow Jones-indeks. Nasdaq, der overvejende har de store teknologiaktier, bakkede også med syv procent. De massive kursfald medførte et handelsstop. Reglerne om handelsstop er til, for at der ikke skal opstå panik. Handlen blev genoptaget et kvarter efter, og faldene var derefter mere moderate end før. /ritzau/", "annotations": [], "meta": {}, "annotation_approver": null}
{"id": 290, "text": "Situationen med coronavirusset har skabt et stigende behov for hjælp til hverdagens gøremål hos dem, der er syge, i karantæne eller særligt udsat for smitte. Et af de steder, der organiserer hjælpen, er Røde Kors, hvor de har fået mere end 9.000 frivillige den sidste uges tid, der gerne vil hjælpe til. - Folk ringer ind og stiller sig sådan set til rådighed med alt. De er klar på at give deres tid, og så er det opgaven, der bestemmer, hvad de skal, siger Lise Lind der er leder af hjælpenetværket i Røde Kors. Indtil videre har organisationen matchet over 200 personer, der har brug for en hånd, med en hjælper. - Vi har nogle, der sidder ved telefonen hele tiden og matcher folk alt efter geografi, siger hun. Flere af dem, der har brug for hjælp, er folk, der enten kan være eller er smittet med corona, Derfor gør organisationen meget ud af at tage alle forholdsregler, siger Lise Lind. - Vi fortæller, at man ikke skal træde ind over dørtærsklen. Man skal modtage penge i en konvolut i stedet for i hånden og spritte sig selv af bagefter. Vi tager alle forholdsregler. Ida Jepsen er en af dem, der har stillet sin tid til rådighed. Hun arbejder hjemme - som mange andre - i den her tid. Derfor har hun en del tid til disposition. Den bruger hun på at lufte den 14 år gamle, brune og hvide foxterrier Jens, hvis ejer er i karantæne. - Det giver mig en god følelse at hjælpe, og så er Jens med til, at jeg også kommer ud og får noget luft, siger hun. Ida Jepsen og Jens' ejer har tænkt meget over, hvordan de undgår at smitte hinanden, når hunden skal hentes og afleveres. - Jeg har valgt, at mine turkise handsker er hundehandsker, så de bruges ikke til andet. Jeg får overdraget Jens, hvor vi står på 2-3 meters afstand af hinanden, og så kaster hun snoren til mig. Når jeg kommer hjem, vasker jeg hænder, så der er styr på det, siger hun. 64-årige Anne-Dorrit Harris i Aalborg er en af dem, der er lykkelig for, at så mange danskere står klar til at yde en indsats. Hun er diabetiker og har svage lunger og holder sig derfor i frivillig isolation i sin lejlighed. - Jeg tør simpelthen ikke gå ud for at handle, så det betyder alt, at der er nogen, der bare stiller sig til rådighed for os andre, siger Anne-Dorrit Harris. Via Facebook-gruppen \"corona-hjælp i Aalborg og omegn\" har hun fået leveret aftensmad fra en af byens restauranter, og en anden kommer og stiller varer fra købmanden uden for døren. - Det var med bævende hjerte, jeg meldte mig ind i gruppen for at bede om hjælp, så det har været virkelig dejligt at mærke den respons, der har været. Det er folk, der måske udsætter sig selv for en risiko, siger Anne-Dorrit Harris. Hun arbejder normalt som bostøtte for udsatte borgere, men er altså nu selv den, der har brug for hjælp fra fremmede mennesker. - Jeg er ekstremt taknemmelig for, at der findes de hjælpegrupper, for jeg ved ikke, hvad mange af os ellers havde gjort, siger hun.", "annotations": [], "meta": {}, "annotation_approver": null}
{"id": 291, "text": "Der er af massive aflysninger og ingen udsigt til flere fremtidige bookinger i hotel- og restaurationsbranchen. Udbruddet af coronavirus truer mange virksomheders eksistens, lyder det fra arbejdsgiverorganisationen Horesta, som skriver i en pressemeddelelse, at man har indgået forståelse med fagforeningen 3F om midlertidigt at kunne fravige de sædvanlige vilkår i de gældende overenskomster. Blandt andet skal ansatte i restaurant-, hotel- og turistbranchen kunne sendes på ferie, hvis de ansattes repræsentanter laver lokale aftaler på de enkelte virksomheder. Det sker i forsøget på at redde job, oplyser direktør i Horesta Katia K. Østergaard i en pressemeddelelse. - Vi står i en meget usædvanlig situation, og vi er nødt til at gribe tingene anderledes an for at kunne bevare så mange jobs i vores erhverv som muligt, siger hun. John Frederiksen, der er forhandlingssekretær i Privat Service, Hotel og Restauration hos 3F, fortæller, at fagforeningen i går sendte besked ud til sine tillidsfolk og lokale afdelinger. - De kan godt bruge deres kreativitet i forhold til at lave lokale aftaler på baggrund af inddragelse af de enkelte medlemmer ude på de enkelte arbejdspladser, siger han. John Frederiksen understreger, at der kun er tale om en forståelse med Horesta, hvor der kan laves lokale aftaler om, at ansatte blandt andet kan gå på ferie de næste 14 dage. Selvom nogle vilkår kan fraviges, så kan de ansatte eksempelvis ikke gå derhjemme uden at få løn af arbejdsgiveren, lyder det fra forhandlingssekretæren. - Der er ikke nogen, der kan sendes hjem uden løn. Alle de regler skal selvfølgelig overholdes. Men det er klart, at man godt kan aftale lokalt, at ansatte sendes på ferie, hvis man har restferie eller afspadsering i baghånden. - Det er det, der ligger i den fælles forståelse for branchen. Det er den måde, vi vælger at tackle det her på, siger John Frederiksen. Smitten med coronavirus får i disse dage mange turister til at aflyse hotelophold, og på landets restauranter ser man også ind i en periode, hvor der vil komme til at være tomme borde mange steder, lyder det fra Horesta. - Erhvervet bløder og står til at tabe flere milliarder i 2020, hvis den nuværende situation fortsætter, siger Katia K. Østergaard. Forståelsen med 3F er også kun første skridt for branchen, skriver Horesta, der sammen med 3F også ser på andre fremtidige 'initiativer på beskæftigelsesområdet'. - Flere af disse kræver dog også regeringens involvering og er allerede bragt i forslag, skriver Horesta.", "annotations": [], "meta": {}, "annotation_approver": null}
{"id": 292, "text": "Aflysninger af mange flyafgange ud og ind af Danmark får nu også konsekvenser for forsendelse af breve og pakker. Det rammer nu også store dele af den internationale post, som sendes ud af Danmark med fly, skriver Postnord . Postkoncernen forsøger at finde alternative ruter til lande i EU og til en række andre større lande. - Post til landene på listen vil blandt andet blive transporteret med skib og lastbil og kan være længere tid om at komme frem end normalt, skriver Postnord. Hvis kunder alligevel sender noget til de lande, som ikke er på listen, så bliver breve og pakker sat på et lager hos Postnord. Forsendelserne vil blive låst inde, til det igen er muligt at sende til modtagerlandet, lyder det fra postkoncernen. - Det vil ikke være muligt at få posten retur, mens den står på lager hos Postnord, skriver postkoncernen. Postkoncernen arbejder i øjeblikket på alternative transportmuligheder for post ud af landet. Listen med lande kan derfor ændre sig over tid, så det er en god idé at tjekke Postnords hjemmeside, inden man sender et brev eller pakke. Den hjemlige postuddeling vil også på sigt kunne blive ramt af de initiativer, som er sat i værk for at begrænse spredningen af coronavirus. Men Postnord forsøger i så høj grad som muligt at opretholde normal drift, lyder det fra postkoncernen. - Det er vigtigt at understrege, at PostNord, som en vigtig del af den danske infrastruktur, fortsætter en så normal omdeling af breve, pakker og gods i Danmark, som det overhovedet er muligt, skriver Postnord.", "annotations": [], "meta": {}, "annotation_approver": null}
{"id": 293, "text": "Det norske lavprisselskab Norwegian fortsætter sin kamp for at overleve det drastiske fald i flytrafikken som følge af europæiske og andre regeringers tiltag mod spredningen af coronavirus. Det betyder, at Norwegian mandag skruer op for aflysningerne, således at kun 15 procent af selskabets flyvninger er tilbage i kalenderen. De resterende 85 procent er aflyst. Det betyder også, at ansatte i Norwegian bliver sendt hjem. Af Norwegians næsten 11.000 ansatte er cirka 7300 hjemsendt. - Det vi oplever i vores branche lige nu er uden fortilfælde og kritisk, i og med at vi nærmer os et scenarium, hvor de fleste af vores fly vil være midlertidigt på jorden, lyder det blandt andet i fra Norwegian. Norwegians koncernchef, Jacob Schram, beklager i en meddelelse hjemsendelserne, men mener ikke, at selskabet har noget valg. - Det er virkeligt med tungt hjerte, at vi nu må hjemsende cirka 7300 af vores kolleger, men vi har desværre ikke noget valg, siger han. - Jeg vil alligevel understrege, at dette er midlertidigt, for når verden vender tilbage til normalen, er det selvfølgelig mit mål at få vores kolleger tilbage. , og at stort set alle aktiviteter er indstillet fra i dag. Ifølge luftfartsanalytiker hos Sydbank Jacob Pedersen er Norwegians træk ikke så anderledes fra konkurrenterne i flybranchen. Hele branchen står med store udgifter til personale og de fly, som i disse dage står tomme på jorden - og næsten ingen indtægter til at betale regningerne. Derfor skal der gribes i pengekassen hos de forskellige selskaber. Og nogle steder er den ved at være tom. - Hvis vi skal komme ud af den her coronakrise med rejsemuligheder, der bare rimeligt tilsvarer det, som vi har været vant til, er det kun én ting, der tæller: Det er penge, siger Jacob Pedersen. - Staterne må ind at hjælpe med mellemfinansiering, garantier og muligvis kapital. - Alternativet er, at de her flyselskaber ikke overlever. Norwegian har været ret eksplicit om det. Ifølge Jacob Pedersen lyder det på Norwegians udmeldinger, som om den norske stat har været villig til at støtte selskabet for at holde det i live. Men Norwegian er ifølge Jacob Pedersen et af de steder, hvor kassen er tom - og derfor er situationen ret simpel for det norske lavprisselskab og dens næsten 11.000 ansatte: - Norwegian flyver på den norske stats nåde, siger han. /ritzau", "annotations": [], "meta": {}, "annotation_approver": null}
{"id": 294, "text": "Regeringen er nu på vej med yderligere hjælp til de virksomheder, som risikerer at blive hårdt ramt af coronakrisen. For første gang nogensinde udløses den økonomiske reserve, som bankerne har opbygget efter finanskrisen. Det er blot et af fire initiativer rettet mod at afbøde coronasmittens hærgen af den hjemlige økonomi, som regeringen torsdag præsenterede på et pressemøde. Ifølge Philipp Schröder, der er professor i økonomi ved Aarhus Universitet, er der meget på spil. Det handler om at sikre job og virksomheders overlevelse i Danmark. - Det økonomiske chok fra corona gør, at virksomheder helt risikerer at holde op med at eksistere, siger han. Her kan du få svar på, hvad de enkelte initiativer kan få af betydning. Et af de store problemer ved coronasmitten i Danmark og resten af verden er, at virksomheder kan få svært ved at skaffe stumper og råvarer til at kunne fortsætte produktionen. Ansatte risikerer i en periode ikke at have noget at lave. Derfor skal de sendes hjem med løn, og det koster virksomhederne penge. Her vil staten i en midlertidig periode langt hurtigere kunne overflytte ansatte til såkaldte supplerende dagpenge, så virksomhederne bliver skånet. - I stedet for at du skal fyre dine medarbejdere, som ellers ville være konsekvensen, så kan du beholde dem i deltidsansættelse eller i en kort periode på dagpenge, siger Philipp Schröder. En lignende mekanisme findes i et andet initiativ fra regeringen, hvor staten nu lover at betale den periode med sygedage, som din chef ellers ville hænge på. Det gælder dog kun, hvis du er sendt hjem eller er i karantæne på grund af mistanke om coronasmitte. Men det er langt fra et gratis greb for staten. I alt er der sat 1,7 milliarder kroner af til sygedagpengerefusion til arbejdsgivere. - Det her vil være en udgift. Der kommer en ekstraregning til staten, men staten har i Danmark forholdsvis dybe lommer, mens virksomhederne har knapt så dybe lommer, siger Philipp Schröder. Mens problemerne, hvor ordrer går i vasken eller medarbejdere sendes hjem, er på den forholdsvis korte bane, så tegner 2020 på den lange bane til at blive et sløjt år for erhvervslivet. Virksomheder kan få brug for at låne penge til at holde sig oven vande. Men det er ikke sikkert, at bankerne bare tør at give lån, fordi de så risikerer, at virksomheder kuldsejler og ikke kan betale pengene tilbage. Derfor vil staten give garantier på vegne af virksomhederne, så direktører kan gå i banken og sige, at staten æder regningen, hvis det går galt, fortæller økonomiprofessoren. Der er sat i alt en milliard kroner af til garantiordninger for store virksomheder og for små og mellemstore virksomheder. - Når corona er ovre, så regner vi med, at økonomien kommer op i gear igen. Så ideelt set vil stort set ingen af de her garantier blive sat i effekt, siger Philipp Schröder. Men for at bankerne i det hele taget har kapaciteten til at låne ud, så skal de også selv have pengekassen i orden. Her har staten torsdag valgt at frigive den såkaldte kontracykliske kapitalbuffer, så der nu er i alt nul kroner tilbage på bufferkontoen, lyder det i en pressemeddelelse fra regeringen. Bufferen med det bøvlede navn er en form for økonomisk stødpude, som blev til i kølvandet på den verdensomspændende finanskrise i 2008. Dengang gik banksektoren i stå på grund af store lån til kriseramte virksomheder. Derfor er det bestemt, at bankerne i gode tider skal spare op, så de har ekstra penge på kistebunden til de dårligere tider. I de dårlige tider kan bankerne så spise af bufferen, og det er det, som regeringen nu har givet grønt lys til. I alt bliver 17 milliarder kroner frigivet. Det skal gerne gøre, at bankerne tør lån 200 milliarder kroner mere ud til virksomhederne. - Det er ret ekstraordinært, at man tager den i brug. Men hvis ikke nu, hvornår skulle man så gøre det, siger økonomiprofessor Philipp Schröder.", "annotations": [], "meta": {}, "annotation_approver": null}
{"id": 295, "text": "En ting er sikkert og vist: Intet er, som det plejer, mens coronaudbruddet hærger. Heller ikke på de finansielle markeder, hvor frygten for virusset skaber stor usikkerhed. Og mens aktiemarkederne har sat negative rekorder flere steder i verden, så sker der også ting og sager på rentemarkederne og dermed også for danskernes muligheder for at låne penge til boligen. Inden for den seneste uge er det blevet omkring 500 kroner dyrere om måneden at låne en million kroner i et fastforrentet lån. For kun få uger siden lå et 30-årigt realkreditlån til en rente på 0,5 procent. Nu åbner man lånet til 1,5 procent i rente. De lange boligrenter er nu de højeste, de har været i ti måneder. Coronakrisen sætter selv de mest garvede investorer under pres - der er ingen, der har stået i en lignende situation før. Det gør mange investorer usikre og medfører, at de fleste helst vil sælge ud af deres værdipapirer i stedet for at købe flere. - Når investorerne gerne vil af med deres værdipapirer, og vi stadigvæk udsteder en del realkreditobligationer, fordi der er blevet handlet mange boliger, så bliver prisen på realkreditobligationerne trykket ned, og renten stiger, siger Lise Nytoft Bergmann, der er boligøkonom i Nordea Kredit. Ingen ved, hvor lang tid udbruddet af coronavirus og nedlukningen af Danmark vil vare, og det skaber bekymring hos investorerne, lyder det i en kommentar fra Sydbank. - Covid-19 spreder sig fortsat, og investorerne er voldsomt bekymrede. Derfor kan vi hurtigt ende i en situation, hvor renterne stiger endnu mere, skriver Sydbanks cheføkonom, Søren V. Kristensen. Er man en af dem, som skal ud og låne penge til en ny bolig, kan der være grund til at ærgre sig over, at man ikke slog til i forrige uge. Men man skal huske på, at det stadig er billigt at kunne låne penge til 1,5 procent i fast rente, fastslår Lise Nytoft Bergmann. - At man kan låne penge 30 år ud i fremtiden til en fast rente til 1,5 procent er jo ikke i sig selv en høj rente. Vi skal ikke mere end et år tilbage i tiden, før vi syntes, at 1,5 procent i fast rente var en uhørt lav rente, siger hun. I både Sydbank og Nordea Kredit er rådet det samme: Sørg for at kurssikre dit lån for at undgå store stigninger i din restgæld. - Så har man en sikkerhed for kursen, og man ved, at der ikke kommer til at ske noget med ens egen ydelse, uanset hvad der kommer til at ske på rentemarkederne, siger Lise Nytoft Bergmann.", "annotations": [], "meta": {}, "annotation_approver": null}
{"id": 296, "text": "40 milliarder kroner. Så stort et beløb Forslaget fra regeringen går ikke på at tilbyde lån eller statsgarantier. I stedet er der tale om direkte tilskud til de tusindvis af virksomheder, som på et splitsekund har set deres omsætning fordufte. - Det er helt uden fortilfælde, at staten vil bruge 40 milliarder kroner på at kompensere selvstændige og virksomheder, der har set deres salg falde brat, for at hjælpe dem igennem krisen, siger DR's erhvervskorrespondent Jakob Ussing. - Det er jo altså penge, som staten ikke ser igen, og det viser alt om, hvor dyb den økonomiske krise allerede er. Vurderingen er simpelthen, at prisen ved ikke at redde de mange virksomheder, der er på konkursens rand, vil være større, lyder det fra erhvervskorrespondenten. Med udspillet fra regeringen får de mest trængte erhverv mulighed for at få dækket 80 procent af deres faste udgifter de næste tre måneder. Og så foreslår regeringen, at erhvervsdrivende med op mod 10 ansatte får dækket 75 procent af deres omsætningstab grundet coronaens rasen. At staten på den måde går ud og betaler regningerne for private virksomheder er ikke set tidligere. Heller ikke, da den ene hjælpepakke efter den anden blev udstedt under finanskrisen. - Hjælpepakkerne under finanskrisen var helt anderledes. Her gav staten garantier og lån til bankerne for meget store beløb, lige som staten overtog og afviklede de krakkede banker. Men bankerne betalte for det, og isoleret set tjente staten faktisk penge på bankpakkerne under finanskrisen, siger Jakob Ussing. Politikerne vedtog i alt seks bankpakker under finanskrisen. Alene den første stillede en sikkerhed på omkring 3.000 milliarder kroner til indskydere og kreditorer. Men pengene skulle betales tilbage, og staten har i alt tjent 17 milliarder kroner på de seks bankpakker. - Finanskrisen var meget dyr for den samlede samfundsøkonomi, fordi mange virksomheder bukkede under, mange mistede deres job, og forbrugerne blev skræmt af krisen. Men i forhold til at tage penge op af statskassen, er det nye udspil uden fortilfælde, siger Jakob Ussing. Hjælpepakken handler ikke kun om at redde tusindvis af virksomheder og arbejdspladser. Den handler om at hjælpe samfundsøkonomien til at ride epidemien af, så den kan rejse sig igen på den anden side, forklarer Jakob Ussing. - Krisens længde er afgørende for, hvor hårdt krisen rammer samlet set. Lige nu er slaget meget hårdt, fordi nærmest hele samfundet lukket ned, men hjælpepakken skal sikre, at virksomhederne overlever, og at så få som muligt mister deres job, så økonomien hurtigt kan rejse sig igen om nogle måneder, når Corona-smitten forhåbentligt er under kontrol. - Meget dybe. Dansk økonomi var i storform før coronakrisen, så der er både råd til de 40 milliarder og mere til, hvis det skulle blive nødvendigt. - Nej, vi ser allerede antallet af ledige stige markant, og det vil uundgåeligt fortsætte i de kommende uger, når samfundet er mere eller mindre lukket ned. Men ideen med hjælpepakken er at redde så mange som muligt, fordi det har betydning for, hvor hurtigt økonomien kan rejse sig igen. Men alle kan på ingen måde reddes. Du kan læse mere om,", "annotations": [], "meta": {}, "annotation_approver": null}
{"id": 297, "text": "En årlig omsætning på 65,7 milliarder kroner i hotel- og restaurationsbranchen er på det nærmeste gået i stå, efter sygdommen Covid-19 har udviklet sig til en pandemi og lukket store dele af Danmark ned. Brancheforeningen Horesta har spurgt sine medlemmer, hvor hårdt de er ramt af corona-krisen, og svaret er nedslående: - Vi er gået fra at være det erhverv, som har været mest jobskabende i Danmark, til på ekstremt kort tid at ramme en mur. Vi bløder som branche lige nu, siger Katia K. Østergaard, der er administrerende direktør i Horesta, som organiserer virksomheder inden for hotel- og restaurationserhvervet. Hele syv ud af ti virksomheder svarer i undersøgelsen, at corona-krisen har ført til et fald i omsætningen på over 70 procent. Kun to ud af de 432 virksomheder, som har svaret på Horestas spørgeskema, fortæller, at de foreløbig er uberørte af corona-udbruddet. Horesta vurderer, at corona-krisen allerede har ført til afskedigelser af 15.000 ansatte i hotel- og restaurationsbranchen og et omsætningstab på foreløbig 2,4 milliarder kroner. - Man skal forstå, at der sidder nogle ansvarlige ledelser derude og planlægger fremtiden for deres virksomhed. Og når krisen rammer med så voldsom kraft, og man ikke kan se en ende på det, er man simpelthen nødt til at lave tilpasninger, siger Katia K. Østergaard. 40 procent af virksomhederne svarer, at corona-krisen har ført til afskedigelser. Yderligere 30 procent er på vej med afskedigelser, ifølge svarene fra Horestas medlemmer. Blandt andet har virksomheden BC Hospitality Group varslet fyringer for 350 ansatte som følge af corona-udbruddet. Foruden de omkring 15.000 afskedigelser vurderer Katia K. Østergaard, at øvrige cirka 15.000 er sendt hjem på den særordning, som Dansk Erhverv og 3F . Ordningen giver hoteller, restauranter og barer mulighed for at sende 3F-ansatte hjem uden løn frem til den 29. marts. Ind til videre har 60 procent af Horestas medlemmer benyttet sig af tilbuddet. Derefter håber Horesta på, at arbejdspladser kan blive sikret ved, at hoteller og restaurationer benytter den statslige lønkompensationsordning, som mandag aften , så den nu er mere spiselig for Horestas medlemmer. - For samfundsøkonomien og for branchen som helhed, håber vi jo, at så mange job som muligt kommer helskindet gennem denne krise, siger Katia K. Østergaard. Ifølge justeringen af trepartsaftalen får virksomheder nu mulighed for at benytte sig af ordningen, selv om de har afskediget medarbejdere. Det var i første gang ikke muligt med den aftale, Og så har Horesta fået sikkerhed for, at deres medlemmer rent teknisk kan betegnes som ikke-funktionærer, hvilket udløser en månedlig lønkompensation på op til 26.000 kroner fra staten per hjemsendte medarbejder. Katia K. Østergaard opfordrer til fortsat at benytte restauranter og hoteller, mens forsamlingsrestriktionerne i Danmark er på 100 personer. Dog henviser hun til Sundhedsstyrelsens - Og så vil jeg gerne opfordre til at flytte restaurantbesøgene hjem ved at købe takeaway. Vores restauranter har brug for omsætningen mere end nogensinde, siger Katia K. Østergaard. Hotelerhvervet beskæftiger typisk cirka 20.000 og restauranterhvervet 100.000 på dette tidspunkt af året. Horesta regner lige nu med, at branchen ser ind i et omsætningstab på mellem 10 og 13 milliarder kroner i 2020. - Det ser sort ud for rigtig mange virksomheder. Man skal huske på, at en stor del af vores medlemmer er små, enkeltmandsejede virksomheder som kroer og restauranter. Og de er altså meget sårbare over for den her enorme krise, som er kommet meget pludseligt, siger Katia K. Østergaard. Kilde: Horesta.", "annotations": [], "meta": {}, "annotation_approver": null}
{"id": 300, "text": "- Vi sidder i en krise af historiske dimensioner. Sådan lyder det fra Allan L. Agerholm, der er direktør i BC Hospitality Group. Han har i dag besluttet at varsle fyringer af mere end hver tredje ansatte i virksomheden. Beslutningen er taget, fordi risiko for smitte med coronavirus i den seneste tid har fået hans event- og hotelkæde til at styrtbløde. - Helt konkret så forsvandt halvdelen af vores forretning på 72 timer i sidste uge, og den er ikke kommet tilbage igen. Snarere tværtimod, siger Allan L. Agerholm. BC Hospitality Group ejer en række store hoteller og kongrescentre i København. Den tæller Bella Center, Comwell Conference Center, Crowne Plaza og Marriott. Men risikoen fra coronavirusset har betydet et markant fald i antallet af overnatninger, og mange arrangementer er blevet aflyst. Derfor varsler virksomheden fyring af til at begynde med 340 ansatte, fortæller Allan L. Agerholm. - De 140, som har opsigelsesvarsel frem til denne her måned, er blevet orienteret i dag. Og de næste 200 bliver orienteret i næste uge, siger han. Hvis de skærpede rejserestriktioner, som flere lande nu har indført, breder sig til andre lande, så kan kæden være tvunget til at fyre endnu flere, siger Allan L. Agerholm. Omvendt håber han, at situationen snart bliver bedre. I så fald vil BC Hospitality Group krølle fyresedlerne sammen og genansætte, lyder det. - Tager vi ja-hatten på og forestiller os, at man får inddæmmet det her, og det begynder at vende, så er det heldigvis sådan, at vi kan gå tilbage til de ansatte og trække opsigelsen tilbage og sige undskyld, siger Allan L. Agerholm. Samtidig er det direktørens håb, at regeringen vil træde til med økonomisk hjælp og betale lønudgifter i den kommende tid, så BC Hospitality Group ikke skal fyre, siger Allan L. Agerholm. - Hvis regeringen har lyst til at tage det her ansvar og holde hånden under de her ansatte og virksomheder, så er det helt klart det, vi ønsker allermest. Men det er ikke sket endnu, siger han. - Nej, det er det ikke. Det her er først og fremmest ansvarlig ledelse. Det er ikke politik. Hvis det ender med at blive til politik, er det fint med mig. Men det er bestemt ikke derfor, det er gjort, siger Allan L. Agerholm.", "annotations": [], "meta": {}, "annotation_approver": null}
{"id": 301, "text": "To store skibe ligger fortøjret ved Langelinie i København. Under normale omstændigheder ville de sejle i rute mellem Oslo og København. Men intet er normalt i disse uger, hvor coronavirusset har lagt verden i benlås og sat en kæp i den økonomiske skibsskrue. Siden Danmark og Norge i weekenden lukkede grænserne, har DFDS' to Oslo-både ligget og vugget ved kajen i København. Samme skæbne er overgået færgerne på den engelske kanal og på ruten mellem Amsterdam og Newcastle. - Det har været nogle hektiske uger, og vi står i en meget alvorlig situation, siger Torben Carlsen, direktør for det danske rederi DFDS. - Alene i Danmark har vi sendt 600-700 af vores kolleger hjem, heldigvis på den statslige . Men den seneste uge har vi jo set hele vores passagersystem lukke ned i Europa, siger han. For at holde liv i DFDS og tusindvis af andre virksomheder blev Folketingets partier i nat enige om Over de næste tre måneder vil staten pumpe over 50 milliarder kroner ud i dansk erhvervsliv for at holde økonomien oven vande, mens corona-krisen kradser. De sidste 57 milliarder kroner sættes til side som garantier og lån til trængte virksomheder. Den største udskrivning for staten er tilbuddet om, at virksomheder kan få betalt helt op til 100 procent af deres faste udgifter ( ). Det er der sat 40 milliarder kroner af til i direkte statstilskud. Men en virksomhed kan maksimalt få et tilskud på 60 millioner kroner i perioden. Og det er aftalens dårlige nyhed for store virksomheder som DFDS. Rederiet havde sidste år en omsætning på 16,5 milliarder kroner, og i den sammenhæng rækker 60 millioner kroner ikke langt. Derfor kunne DFDS godt have ønsket sig, at der var højere til loftet i aftalen. - Vi er rigtig glade for, at regeringen og Folketinget så hurtigt kommer ud med hjælpepakker. Men vi kan se, at der er nogle beløbsgrænser, som for relativt store virksomheder som DFDS skal op, hvis de skal have en effekt, siger Torben Carlsen. DFDS er blandt andet bundet til faste udgifter til brændstofkontrakter og kontorfaciliteter. - Vi har havneomkostninger, vi har omkostninger til brændstof, også når vi ikke sejler. Vi har store afskrivninger på de skibe, vi selv ejer, og vi har charteromkostninger til skibe, vi ikke ejer. Vi har kontorfaciliteter og en række faste udgifter til det. Totalt set er der tale om større omkostninger end de samlede personaleomkostninger, siger Torben Carlsen. Han håber derfor, at der graves dybere i værktøjskassen. For 60 millioner kroner er ikke nok for DFDS, lyder han vurdering. - Vi er glade for de 60 millioner kroner. Men det er klart, at det dækker langt fra vores faste omkostninger på de områder, der er ramt nu, siger Torben Carlsen. 15 procent af DFDS forretning går på at fragte passagerer. Den del af forretningen er der nu lukket ned for. De resterende 85 procent af omsætningen kommer fra varetransport. Men også her kan Torben Carlsen se, at markedet er ved at fryse til. - Vi har stadig et stort fragtsystem. Men vi kan klart se, at fragten falder. Fabrikker lukkes rundt omkring på grund af manglende efterspørgsel, eller fordi de mangler dele i deres produktion. Det er en meget alvorlig situation. Situationen er også mere alvorlig, end sidste gang verden løb ind i en krise - Finanskrisen i 2008 - vurderer Torben Carlsen. - Jeg startede i DFDS lige midt i Finanskrisen, og det var selvfølgelig alvorligt. Men det var en bankdrevet krise. Der var nogle virksomheder, der mistede omsætning, huspriser, der faldt. - Men der var ikke nogen indskrænkning i folks personlige frihed og bevægelighed. Derfor er det her en meget mere alvorlig situation, den føles meget mere alvorlig end finanskrisen for en virksomhed som DFDS, siger han.", "annotations": [], "meta": {}, "annotation_approver": null}
{"id": 302, "text": "Danmarks frisører, catering-firmaer, butiksejere og andre små selvstændige gisper efter vejret. Mens regeringen i går kom de større virksomheder til hjælp med et statslig løntilskud, så skriger 200.000 små selvstændige erhvervsdrivende på hjælp. Regeringen Det vil give 40 milliarder kroner i likviditet, oplyser Skatteministeriet. Men er det nok? Erhvervskorrespondent Jakob Ussing giver her sin vurdering. - De små og mellemstore virksomheder får nu mulighed for at udskyde betaling af moms og, hvis man er selvstændig, også udskydelse af indbetaling af B-skat. Det, vurderer Skatteministeriet, vil over de kommende måneder give dem mulighed for at beholde 40 milliarder kroner i kassen samlet set. - Måske for nogle. Men bestemt ikke for alle. Man skal huske på, at det kun hjælper at få udskudt betaling af moms, hvis man har momsbelagte indtægter, der er højere end udgifterne, og hvis salget er gået i nul, så hjælper det ikke. Derfor har vi hørt fra mange små erhvervsdrivende, at de har brug for mere hjælp, og det er der også forhandlingerne om, bekræfter regeringen. - De ønsker, at den moms, som allerede er betalt tidligere i år, bliver sendt tilbage til dem, så de har de penge, mens krisen raser. Og så ønsker de også, at de kan få lov til at gå på dagpenge - uden at skulle lukke deres virksomhed helt ned. For, som det er i dag, skal man afvikle sin virksomhed helt, før man som selvstændig kan få dagpenge. - Det er en meget dyb økonomisk krise. I hvert fald på den korte bane. Lige nu er Europa ved at lukke mere eller mindre ned, og det betyder også, at stort set al økonomisk aktivitet og produktion bliver neddroslet. Det er et meget hårdt slag for økonomien, og hvis ikke man er i fødevare- eller medicinalindustrien, sker der ikke så meget nu. - Man kan ikke sælge særligt mange varer, når alle butikker i mange lande er lukket ned. Så det er et meget hårdt slag, og derfor vil vi sandsynligvis også se, at der kommer endnu flere hjælpepakker over de kommende dage eller uger, fordi der er nogle brancher, der er så hårdt ramt.", "annotations": [], "meta": {}, "annotation_approver": null}
{"id": 303, "text": "Det har kostet den store danske virksomhed ISS dyrt at blive ramt af et hackerangreb. DR kunne , at selskabet, der verden over beskæftiger omkring en halv million medarbejdere, i februar var blevet ramt af et ransomware-angreb af typen Ryuk. Der er tale om et angreb, hvor bagmændene låser virksomhedens computere og systemer og forlanger en løsesum for at låse op igen. Selskabet er stadig i gang med at rydde op og genoprette it-systemerne, og først nu er ISS i stand til at gøre omkostningerne op. Virksomheden forventer, at angrebet kommer til at koste dem mere end 300-500 millioner kroner. Derudover har angrebet ramt it-systemerne så hårdt, at der skal genoprettes for yderligere 150-300 millioner kroner. Det fremgår af en fondsbørsmeddelelse ifølge Euroinvestor. Regningen ender dermed på op mod 800 millioner kroner i 2020. - Vi har nu genvundet kontrollen over langt størstedelen af vores it-infrastruktur og relancerer systematisk forretningskritiske systemer omend med nogle reducerede funktionaliteter, skriver selskabet. ISS oplyser også, at forventningerne til 2020 sløjfes, og udbyttet stilles i bero som en konsekvens af udbruddet af coronavirus. DR har henvendt sig til ISS, men selskabet har afvist at kommentere yderligere. Den hårdt pressede virksomhed har mistet over halvdelen af dens værdi på fondsbørsen siden årsskiftet, skriver Euroinvestor. Angrebet, som ramte ISS, er et ransomware-angreb af typen Ryuk. Bagmændene er efter alt at dømme fra Rusland, fortalte Peter Kruse, der er sikkerhedsekspert hos CSIS, da DR afslørede angrebet tidligere på måneden: - Det, vi kigger ind i her, er formentligt en russisk gruppe af organiserede kriminelle, som gennem lang tid har rettet deres fokus på store og mellemstore virksomheder, lød vurderingen. Med angrebet på ISS er det anden gang på to år, at en stor dansk virksomhed rammes af et alvorligt ransomware-angreb. Sidste år blev høreapparatkoncernen Demant ramt af et lignende ransomware-angreb, der kostede selskabet op mod 650 millioner kroner.", "annotations": [], "meta": {}, "annotation_approver": null}
{"id": 304, "text": "Den danske modekoncern Bestseller fyrer 750 medarbejdere. Størstedelen af afskedigelserne sker blandt de ansatte på kontorerne i Danmark, men også internationalt. Samlet set, reducerer selskabet sin arbejdsstyrke i Danmark med 15 procent. Bestseller, der står bag kendte mærker som Jack & Jones, Vero Moda og Only er hårdt ramt af svigtende salg på grund af coronakrisen. I en pressemeddelelse skriver Bestseller, at afskedigelserne kommer på baggrund af situationen omkring Covid-19 og den krise, der er opstået som følge at sygdommen og den nedlukning, koncernen oplever i hele verden. - Vi er alle havnet i en helt ufattelig situation, som lige nu rammer samfundet omkring os, både det nære men også det globale, udtaler administerende direktør og ejer Anders Holch Povlsen. Virksomheden har lukket helt ned for samtlige forretninger i seks lande på grund af Corona-krisen, mens en lang række butikker i andre lande også er lukket. Ifølge Holch Povlsen er virksomheden gået fra udsigten til det stærkeste regnskabsår nogensinde til at have i en dyb krise i løbet af blot få uger. - For vores virksomhed betyder det, at vi pludselig befinder os i en krise, som vi ville have svoret, aldrig ville være mulig for os og vores kære Bestseller, udtaler han. Virksomheden havde sidste i regnskabsåret 2018/19 en omsætning på 26,2 milliarder kroner og et overskud på 2,8 milliarder kroner. På verdensplan er omtrent 17.000 mennesker ansat i koncernen heraf omkring 4.800 i Danmark. Koncernen har 2.500 butikker, 15.000 engrosforhandlere og kunder på tværs af 55 markeder.", "annotations": [], "meta": {}, "annotation_approver": null}
{"id": 305, "text": "Udenrigsministeriet , og myndighedernes anbefaling gælder i en måned fra i dag. Rejsebureauerne melder, at de forsøger at få danskere hjem i god ro og orden, og at de betaler hjemrejsen, så længe du følges med dit rejsebureau hjem. - Men skulle der være nogle gæster, som ikke ønsker at afvente, at rejsearrangøren tilrettelægger en hjemrejse, men ønsker at rejse hjem på egen hånd, så er det på egen regning. Det siger Henrik Specht, der er direktør i foreningen Rejsearrangører i Danmark, hvis medlemmer står for langt størstedelen af de danske charterrejser. Henrik Specht understeger, at man forsøger at få danskere hjem hurtigt. - Lørdag er en stor udrejsedag normalt. I morgen bliver det en stor hjemrejsedag. Og så tager vi det ellers søndag og dagene derefter, siger han. Hos brancheforeningen Danmarks Rejsebureau Forening forsøger man ikke at ændre for meget på rejserne. - Som udgangspunkt skal man rejse på det tidspunkt, det er planlagt. Vil man rejse tidligere end planlagt, er det som udgangspunkt en selv, der betaler, siger Lars Thykier, der er direktør i foreningen. Hos Gouda Rejseforsikring har telefonerne glødet, siden Udenrigsministeriets udmelding om at fraråde alle ikke-nødvendige rejser i hele verden. - Lige nu hjælper vi alle. Vi prøver i hele branchen at stå sammen for at få folk hjem. Der er ikke tale om en evakuering, og alle kan ikke komme hjem på én gang, så vi prøver at få folk hjem stille og roligt, siger Trine Andrup, kommunikationschef hos Gouda Rejseforsikring. Men hvordan er du egentlig stillet i situationer, alt efter om du har købt pakkerejse, eller arrangeret turen på egen hånd? Anja Lintrup Sørensen, der er konsulent hos Forsikringsoplysningen under brancheforeningen Forsikring & Pension, giver her svarene. - Hvis det er en pakkerejse, så skal man henvende sig til rejsearrangøren. Så er det dem, der betaler rejsen tilbage eller ombooker. Det sidste kan være svært lige nu. - Hvis man har købt flybilletter alene, og selv har arrangeret noget overnatning, så har man desværre ikke de samme rettigheder. Så er det kun, hvis det er flyselskabet, der aflyser turen, at man kan få sine penge tilbage den vej. - Det følger af lov om pakkerejser, at hvis Udenrigsministeriet fraråder indrejse til et land, så er rejseudbyderen forpligtet til at betale pengene tilbage. - Ja, eller at vejledningerne bliver ændret. Det kommer an på, hvor langt ud i fremtiden man skal rejse. Hvis man har en rejse planlagt inden for den periode, der nu er frarådet rejser i, så kan man nok godt begynde at indstille sig på, at man ikke kommer afsted. Så kan man allerede nu snakke med flyselskabet om, om der kan være hjælp at hente, eller om de kan ombooke. - Hvis de melder hus forbi, så kan man begynde at undersøge, hvordan man er stillet rent forsikringsmæssigt. Hvis man har en afbestillingsforsikring, kan der være hjælp at hente. Så skal man kontakte sit forsikringsselskab. - Hvis man har en rejseforsikring med en afbestillingsdækning, så skal man undersøge, om den så også dækker i forbindelse med, at Udenrigsministeriet fraråder udrejse, når der er tale om et særligt risikoområde som epidemi. - Der skal du kigge efter, om den situation, vi står i nu, står nævnt som en årsag til, at du kan afbestille din ferie. Står der, at Udenrigsministeriet fraråder indrejse på grund af at der er tale om et særligt risikoområde som en epidemi. - Så kan man ikke være helt sikker på, at rejseforsikringen dækker. De fleste forsikringsselskaber undtager direkte, hvis man rejser ind i et land, hvor Udenrigsministeriet siger, der er usikkert. - Man er nødt til at tjekke, hvordan ens forsikringsselskab forholder sig. Ellers risikerer man, at hvis man bliver syg på rejsen eller skal transporteres hjem, så ikke kan få hjælp.", "annotations": [], "meta": {}, "annotation_approver": null}
{"id": 306, "text": "Dansk Arbejdsgiverforening (DA) og Fagbevægelsens Hovedorganisation (FH) er enige om overenskomst for over 600.000 ansatte på det private arbejdsmarked. Det oplyser begge parter i pressemeddelelser. Parterne er enige om den mæglingsskitse, som er blevet præsenteret lørdag i Forligsinstitutionen. Ifølge FH er der udsigt til pæne lønstigninger, større valgfrihed samt bedre muligheder for forældreorlov. - Jeg synes, vi har nået et meget fint resultat, siger FH's formand, Lizette Risgaard, i en pressemeddelelse. Administrerende direktør i Dansk Arbejdsgiverforening, Jacob Holbraad, siger: - Danmark står i en svær situation med udbredelsen af coronavirus. Derfor har det været vigtigt at lave en aftale, så både virksomheder og medarbejdere oplever så lidt usikkerhed og uforudsigelighed som muligt. - Virksomhederne har særligt nu brug for at kunne planlægge og prioritere. Du kan læse hele aftalen . /ritzau/", "annotations": [], "meta": {}, "annotation_approver": null}
{"id": 307, "text": "Det danske aktiemarked er startet den nye uge med generelle fald. Efter cirka to times handel falder det store C25-indeks med omkring fem procent. C25-indekset består af de 25 mest omsatte aktier på det danske aktiemarked. På det seneste har de danske aktier været presset af udbruddet af coronavirus, og det er fortsat effekterne af virusset, der præger handlen. Det vurderer Jacob Pedersen, der er aktieanalysechef i Sydbank. - Myndighederne bliver stadig mere restriktive i forhold til at lukke ting ned, og det er med til at ødelægge hele den økonomiske aktivitet og trække tæppet væk under mange virksomheder, der oplever, at deres indtægter forsvinder, siger han. Lørdag middag indførte Danmark en delvis lukning af sine grænser til Tyskland og Sverige, og mandag morgen har Tyskland ligeledes lukket sine grænser til Danmark, Frankrig, Østrig, Schweiz og Luxembourg. Det er stadigt muligt at krydse de danske grænser, hvis det sker med et anerkendelsesværdigt formål. Men på grund af grænselukningen kan der opstå køer, der alt andet lige vil forsinke virksomheders transport af varer. I C25-indekset er det høreapparatproducenten GN Store Nord og serviceselskabet ISS, som mandag formiddag er hårdest ramt med kursfald på mere end ni procent. Også flyselskabet SAS, der ikke er med i C25-indekset, er kommet skidt fra start i den nye uge. Aktien falder knapt ti procent, efter at SAS søndag droslede voldsomt ned for sine aktiviteter på grund af coronasituationen. /ritzau/", "annotations": [], "meta": {}, "annotation_approver": null}
{"id": 308, "text": "Efter lange og svære forhandlinger har 3F Byggegruppen skrevet under på en overenskomstfornyelse med Dansk Byggeri. Det oplyser 3F Byggegruppen og Dansk Byggeri, der repræsenterer henholdsvis lønmodtagere og arbejdsgivere i byggebranchen, tidligt tirsdag morgen. Aftalen gælder for 3F’s knap 60.000 medlemmer i byggeriet, der blandt andet tæller murere, tømrere og stillads- og betonarbejdere. Aftalen er blevet forhandlet på plads i ly af coronaudbruddet, og udsigten til mørke skyer over dansk økonomi er i sidste ende det, som har fået parterne til at indgå et forlig, fortæller administrerende direktør i Dansk Byggeri Lars Storr-Hansen. - Det er et udtryk for stor ansvarlighed begge parter viser. Bygge- og anlægsbranchen står overfor en enorm usikkerhed, og derfor er der ikke andet valg end at indgå en aftale og få fjernet usikkerheden, siger han. Overenskomsterne er forhandlet på plads, efter at bygningsarbejdernes topforhandlere mandag fik et mandat af deres forhandlingsudvalg til at gå videre med forhandlingerne midt i coronakrise og undtagelsestilstand. Lønmodtagerne har under forhandlinger stået stejlt på, at lønningerne i bunden skulle hæves markant for at sikre mod social dumping. Det skulle ske gennem et særligt løntillæg, som betyder, at dem, som tjener mindst i byggebranchen, kunne se frem til et tillæg på 30 kroner i timen, mens det gradvis bliver mindre, jo mere man tjener. Det netop indgåede forlig indeholder dog ikke det krav. I stedet læner forliget sig op ad det, man har set på andre områder, som blandt andet i industrien. - Vi gik til forhandlingerne med et samlet krav om at hæve lønnen i bunden af vores overenskomster for at gøre noget ved de udfordringer, vi oplever i byggeriet med social dumping, siger formand for 3F Byggegruppen Claus von Elling til Fagbladet 3F. - Men vi står i en fuldstændig ekstraordinær situation, hvor verden er vendt på hovedet. Det ansvarlige og rigtige er derfor at lande så god en aftale, som omstændighederne tillader, og det har vi gjort, fortsætter han. Og det er udbruddet af corona og dets betydning for den danske økonomi, der i sidste ende har gjort, at de to parter har kunne finde hinanden, fortæller Lars Storr-Hansen fra Dansk Byggeri. - Vi har allesammen fået en helt anden krisebevidsthed. De fleste andre ting har virket meget mindre interessante, når vores land står i denne voldsomme krise, fortæller han. - Det her resultat er ikke, hvad vi kæmpede for. Det er, hvad der har været muligt i den situation, vi står i, siger Claus Von Elling fra 3F. De nye overenskomster giver bygningsarbejderne forbedrede vilkår og lønstigninger over en treårig periode. Det drejer sig blandt andet om stigninger på de såkaldte prislister for akkordarbejde, pension til lærlinge, fra de fylder 18 år, bedre sikring under sygdom og en udvidelse af forældreorloven. Forligene mellem Dansk Byggeri og 3F Byggegruppen vil nu komme til at indgå i det mæglingsforslag, som forligsmanden ventes at fremsætte inden længe. Byggeriet har været det sidste store område, hvor der endnu ikke er blevet indgået forlig. Forrige måned kunne industrien præsentere deres forlig for 230.000 privatansatte, mens 40.000 ansatte i transportsektoren kort tid efter også indgik forlig. Mæglingsforslaget skal til afstemning blandt arbejdsmarkedets parter, og resultatet ventes efter påske. De dele af det private arbejdsmarked, der mandag endnu ikke havde indgået overenskomst for de næste år, fik mandag at vide, at de havde indtil tirsdag klokken 12. Herefter ville forligsmand Jan Reckendorff begynde at indkalde til forhandlinger. Overenskomsterne skulle have været på plads 1. marts. Men blandt andet byggeriet har fået udsat den deadline to gange. Det store spørgsmål er nu, hvordan lønmodtagerne i byggeriet vil stemme. Ved forrige overenskomst stemte 77 procent af medlemmerne i 3F Byggegruppen nej til overenskomsten.", "annotations": [], "meta": {}, "annotation_approver": null}
{"id": 309, "text": "Coronapandemien har lagt store dele af økonomien ned, og det får virksomhedsledere til at handle hurtigt. For mange virksomheder er omsætningen på et øjeblik nærmest forsvundet, og det har fået ledere til at sende tusindvis af medarbejdere hjem. For nogens vedkommende sendes de hjem med , hvor staten betaler en del af medarbejdernes løn. Andre . En tredje stor gruppe . Vi har samlet et overblik over nogle af de virksomheder, som har sendt mere end 100 medarbejdere hjem. Nordens største flyselskab er gået på vågeblus, efter coronapandemien har fastfrosset den internationale flytrafik. SAS har varslet, at virksomheden vil sendt 90 procent af medarbejderne hjem svarende til 10.000 medarbejdere. I Danmark sendes 4.000 ud af 4.200 medarbejdere hjem. Efter forhandlinger med de enkelte faggrupper er SAS blevet enige med medarbejderne om, at de går midlertidigt ned i løn, og at medarbejderne derudover sendes hjem med lønkompensation. Det norske flyselskab Norwegian er også hårdt ramt af coronakrisen. Nu er flyselskabet gået i dvale og har sendt 7.300 ansatte hjem. Norwegian har 11.000 ansatte. - Vores industri ser ind i en fremtid, som er kritisk og aldrig er set tidligere, da vi nærmer os et scenarie, hvor de fleste af vores fly vil blive parkeret på landjorden, siger Jacob Schram, der er koncernchef i Norwegian. Hvor mange af flyselskabets 900 ansatte i Danmark, der bliver sendt hjem, kan Norwegian endnu ikke fortælle. Norwegian er ved at undersøge, om selskabet kan sende de danske medarbejdere hjem på lønkompensationsordningen. Da regeringen opfordrede barer og restauranter til at lukke, sendte barkoncernen Rekom sine over 2.000 ansatte i Danmark hjem. Medarbejderne, der blandt andet arbejder på Heidi's Bier Bar og A Bar, er sendt hjem med lønkompensationsordningen. Rekom har mere end 90 barer og natklubber i Danmark. Med et fald i flytrafikken på over 70 procent har Københavns Lufthavn også haft behov for at sende medarbejdere hjem. Lufthavnen har varslet, at den vil hjemsende op til 1.500 ud af lufthavnens 2.600 medarbejdere i løbet af de kommende uger. Københavns Lufthavn har meldt ud, at den vil benytte lønkompensationsordningen for de hjemsendte medarbejdere. Udover at sende medarbejdere hjem har Københavns Lufthavn også lanceret et stort spareprogram og udskyder investeringer for at begrænse omkostningerne kraftigt. Coronaudbruddet har betydet, at Stena Line har væsentligt færre passagerer. Derfor afskediger det svenske rederi 950 medarbejdere. Det er især ansatte på flere af de skibe, der sejler under svensk flag, der bliver berørt. Derudover er stillinger i søsterselskaberne Stena Line Travel Group og Retail & Food Services nedlagt. Udbruddet af coronavirus har også fået rederiet til at lukke dets rute mellem Frederikshavn og Oslo permanent. Modekoncernen Bestseller, der blandt andet står bag tøjkæderne Jack & Jones, Vero Moda og Only, er hårdt ramt af nedlukningerne på grund af coronavirus. Derfor fyrer virksomheden 750 medarbejdere. Det er cirka 15 procent af Bestsellers danske medarbejdere, der bliver opsagt. Størstedelen af afskedigelserne sker blandt de ansatte på kontorerne i Danmark, men også internationalt mister ansatte jobbet. Coronakrisen har betydet, at Bestseller har lukket helt ned for samtlige forretninger i seks lande, mens en lang række butikker i andre lande også er lukkede. Den landsdækkende restaurantkæde, der er kendt for sine buffeter fyldt med kød, har lukket alle 15 restauranter og sendt 700 medarbejdere hjem. Rederi- og logistikvirksomheden DFDS har været hurtig til at sende cirka 600 ansatte hjem. Hjemsendelserne gælder primært DFDS' ansatte på ruten mellem Oslo og København. De hjemsendte medarbejdere sendes hjem på den statslige lønkompensationsordning. DFDS regner dog med fyringer uden for Danmark. Blandt andet driver DFDS en trafikeret færgerute mellem England og Frankrig. Fragtfærge-, havne- og logistikaktiviteter står for 84 procent af rederiets samlede omsætning. De områder er indtil videre ikke påvirket af udbruddet af coronavirus. Der er mange aflyste fly og få passagerer på flyene. Det får Billund Lufthavn til at sende 498 ud af 1.100 ansatte hjem. Medarbejderne sendes hjem med lønkompensation fra staten. – En stor del af medarbejderne i lufthavnen arbejder med at servicere passagererne, deres bagage eller flyene. Den slags opgaver er af åbenlyse årsager betydeligt nedsat. Vi beholder dog fortsat personale på posterne, så vi kan håndtere de få fly, der fortsat kommer, siger Jan Hessellund, der er administrerende direktør i Billund Lufthavn. Den danske hotelkæde BC Hospitality Group var hurtig til at varsle, at den fyrer 355 medarbejdere på grund af coronavirus. Det svarer til mere end hver tredje af de 900 ansatte i virksomheden. Hotelkæden, der blandt andet står bag Crowne Plaza og Bella Center, oplevede først et turismestop og siden en total nedlukning. Havde det ikke været for regeringens hjælpepakke, hvor staten går ind og blandt andet dækker virksomheders faste udgifter, havde det kostet mange flere arbejdspladser i hotelkæden. BC Hospitality Group har valgt ikke at bruge lønkompensationsordningen og fyrer i stedet de 355 medarbejdere. Det skyldes, at hotelkæden forventer, at det kommer til at tage tid, før turismen igen er oppe i gear. Restaurantkæden Gorm's Pizza har lukket alle virksomhedens syv restauranter, og dermed er kædens cirka 200 medarbejdere sendt hjem. Det er endnu ikke besluttet, hvilken ordning som de 200 medarbejdere bliver sendt hjem på. Gorm's Pizza har også valgt at lukke for salget af takeaway. Scandic Hotels, som har 27 hoteller i Danmark, sender flere hundrede ansatte hjem som følge af coronavirusset, der har betydet et massivt fald i antallet af gæster. Scandic Hotels har cirka 2.000 medarbejdere i Danmark. Præcist hvor mange, der bliver sendt hjem, har hotelkæden endnu ikke oplyst. Hjemsendelserne skete efter, at Dansk Erhverv og 3F blev enige om at tillade hjemsendelser af medarbejdere uden løn frem til 29. marts. Coronavirus har også fået bestyrelsen i Scandic Hotels til at foreslå, at de planlagte udbytter til aktionærerne aflyses. Den danske modekoncern DK Company, som står bag tøjkæder som Company, !Solid og Cream, har lukket alle dens 250 butikker i Danmark og Norge midlertidigt. Det har fået modekoncernen til at fyret 125 medarbejdere i Danmark. De opsagte ansatte fordeler sig over kontorerne i København, Vejle og Ikast. Tidligere på ugen forudså tøjkæden, at coronavirusset vil koste virksomheden cirka en milliard kroner i tabt omsætning i løbet af i år.", "annotations": [], "meta": {}, "annotation_approver": null}
{"id": 310, "text": "Der er nærmere tale om timer end om dage, hvis regeringen skal komme landets mindre, selvstændige firmaejere i møde med økonomisk hjælp. Sådan lyder budskabet fra SMVdanmark, der som brancheorganisation repræsenterer mere end 18.000 selvstændige. - De er i den grad ramt. Den lille frisør har ingen kunder, siger organisationens vicedirektør, Jakob Brandt. Regeringen og arbejdsmarkedets parter blev søndag enige om en økonomisk hjælpepakke for at redde danske arbejdspladser. Privatansatte lønmodtagere, som har en fyreseddel hængende over hovedet på grund af coronakrisen, vil få dækket 75 procent af lønnen af staten. Men pakken hjælper ikke de såkaldte ejerledere, som både ejer og driver deres egen forretning og derfor ikke kan få hjælp ligesom de ansatte. - Det hjælper alle vores ansatte i de små virksomheder. Men vi står stadig tilbage med tusindvis af selvstændige, som ikke kan bruge den, siger Jakob Brandt. Konkret foreslår SMVdanmark en hjælpepakke, hvor firmaejere kan få en dagpengelignende ydelse på 23.000 kroner om måneden. Samtidig ønsker SMVdanmark, at skattevæsnet tilbagebetaler den sidste momsbetaling til virksomhederne, som virksomhederne har betalt til staten, så ejerne har en buffer på den korte bane. Men også på den lange bane skal små og mellemstore virksomheder have adgang til billige lån i landets banker. Torsdag valgte regeringen at frigive den såkaldte kontracykliske kapitalbuffer. Bufferen med det bøvlede navn er en form for økonomisk stødpude, som blev til i kølvandet på den verdensomspændende finanskrise i 2008. Men frigivelsen af bufferen hjælper ikke konkurstruede virksomheder, fordi de ikke er kreditværdige. I stedet bør den danske stat kigge mod nabolandet Sverige, lyder det i et brev fra SMVdanmark til Finansminister Nicolai Wammen (S). - Den svenske nationalbank stiller en låneramme på 500 milliarder svenske kroner for især små og mellemstore virksomheder. Lånene formidles igennem pengeinstitutterne til 0 procent i rente i to år, skriver organisationen i sit brev til ministeren.", "annotations": [], "meta": {}, "annotation_approver": null}
{"id": 311, "text": "To medlemmer af Alternativet forlader nu partiet. Den ene er pressechef, Rune Langhoff, der har sagt sit job op. Det skriver han på Twitter. Rune Langhoff har ikke ønsket at uddybe sin udmeldelse nærmere. Udmeldelsen sker efter den seneste tids kaos i Alternativet, der begyndte, da Josephine Fock blev valgt som ny politisk leder den 1. februar efter Uffe Elbæk. Elbæk er taknemmelig over Rune Langhoffs arbejde i partiet: - Rune - tak, tak, tak....for dig og alt det du har betydet - ikke bare for Alternativet, men også for mig personligt. Du er et meget, meget stort menneske. Og den skarpeste analytiske hjerne og spidsede pen. Det har været et privilegium, at arbejde sammen med dig. Tak fra hjertet!, skriver han på Twitter. Josephine Focks lederskab var knap nok begyndt, før flere kilder udtalte kritik af hendes adfærd, som blev kaldt \"grænseoverskridende\". Adfærd, som har været diskuteret på et møde i hovedbestyrelsen søndag aften. Efter mødet meldte hovedbestyrelsen ud, at et flertal som leder for partiet. Der er dog tale om et spinkelt flertal på ti medlemmer mod syv. Og det har fået partiets hovedbestyrelsesmedlem Marianne Karlberg til forlade partiet. Det skriver hun på sin private Facebookprofil mandag morgen. Her skriver hun, at hun melder sig ud, fordi hun ikke har tillid til Josephine Fock, \"hverken som person eller inspirator for vores parti\". Marianne Karlberg er ikke den eneste, der har forladt partiet efter hovedbestyrelsens tillidserklæring. partiet.", "annotations": [], "meta": {}, "annotation_approver": null}
{"id": 312, "text": "Hvorfor er stort alle de studerende på sygeplejerskeuddannelsen kvinder? Og hvorfor er der stort set kun mænd på maskinmesteruddannelsen? Ja, spørger man uddannelses- og forskningsminister Ane Halsboe-Jørgensen (S) skal en del af svaret findes på McDonald's. Det fortæller hun gennem en personlig beretning til DR's politiske program på P1, Slotsholmen. - For nylig var jeg med familien på vej i sommerhus. Vi lavede et stop for at få noget mad og bestilte et Happy Meal til både den fireårige dreng og toårige pige. Da vi stod og bestilte på skærmen, skulle vi så vælge mellem dreng og en pige. - Og hvad kom der så af gaver i æskerne. Jo, der kom en transformer-figur til min søn og en My Little Pony-agtig figur med en kam til min datter. Så sidder jeg og tænker, at det virkelig ikke er mærkeligt, at jeg sidder og kigger ind i nogle tal, hvor det er pigerne, der vælger omsorgsfag, og drengene, der vælger de tekniske. - De endte faktisk med at bytte. Og jeg tror, man skal passe rigtig meget på med, hvad det er, som vi forventer os ud fra køn. Der er mindre frihed for det enkelte barn og den enkelte unge, når vi har de her stereotyper. Det lægger nogle begrænsninger på, hvad du kan, når du skal passe ind i de her kasser, siger Ane Halsboe Jørgensen. Pressechef i McDonald's Pia Tobberup bekræfter, at McDonald's i en periode sidste år havde Transformers til drenge og My Little Pony til piger i deres Happy Meal. Hun fortæller, at burgerkæden i 2020 har planlagt yderligere to kønsopdelte kampagner, men at der ikke er nogen på tegnebrættet i 2021. Hun understreger, at det også er muligt at få en bog i stedet for legetøj - det har 600.000 gjort siden januar 2019. - Men der er stadig mange af vores gæster, der vælger legetøjet. Og det er rigtigt, at vi i enkelte perioder henover et år har kønsopdelt legetøj omend slet ikke i samme omfang som for år tilbage, siger Pia Tobberup. Det er ganske enkelt en efterspørgsel, som gør, at McDonald's fortsætter med at have drenge- og pigelegetøj. - Det er vores erfaring, at mange piger og drenge stadig foretrækker legetøj i hver sin kategori. Det kan man også se, hvis man besøger en legetøjsbutik. For McDonald’s er det altid vigtigt, at gæsterne har et frit valg. Derfor kan man som sagt vælge en bog, ligesom man naturligvis kan få byttet sit legetøj i de tilfælde, hvor barnet gerne vil benytte sig af alternativet, siger Pia Tobberup. Ane Halsboe-Jørgensen mener, at udviklingen er gået den forkerte vej, når hun ser i dagens børnebøger og på det tøj, som børn i 2020 går med. - Hvis vi slår op i en Lotte og Totte-bog, eller kigger i fotoalbum fra jeg selv var barn i 80’erne, ser man nogle grydefrisurer, hvor drenge og piger ligner hinanden ret meget og går i nogle brune smækbukser. I dag har vi nærmest separate garderober, når man går ned i H&M, og jeg oplever også, at børnebøgerne er langt mere kønsstereotype. - Jeg kan gå ind på et hold af sygeplejersker på uddannelsen i Hjørring, og så sidder der kun piger. Eller jeg kan besøge en maskinmester-uddannelse i Svendborg, og så møder jeg en kvindelig studerende, der er en ud tre på en hel årgang. Det er skævt. - Det er både magt i, hvad man taler om, og hvad man gør i praksis. Og vi skylder at gøre begge dele. Vi skal have debatten og i fællesskab gøre os bevidste om, at vi stadigvæk ikke har ligestilling i det her land. - Den rammekontrakt, jeg som minister har med IT-universitetet, går blandt andet ud på at skaffe flere kvinder. Det er også et spørgsmål om at have forskellige initiativer og samarbejder med erhvervslivet. Og med forskningsreserven for i år er der kommet et helt særligt program for kvindelige forskere. Så der er forskellige greb ind i det her, men jeg tror, det hele begynder med, at vi taler om, at udfordringen er der, siger Ane Halsboe-Jørgensen.", "annotations": [], "meta": {}, "annotation_approver": null}
{"id": 313, "text": "Alternativets hovedbestyrelse meddelte i går aftes, at den bakker op om Josephine Fock som leder for partiet. Som en reaktion på det har tidligere talsperson for hovedbestyrelsen Leila Stockmarr besluttet at melde sig ud af partiet. Hun har også en fortid som politisk chef og politisk rådgiver for Alternativet på Christiansborg. Leila Stockmarr forlod hovedbestyrelsen, efter at Josephine Fock blev valgt som ny formand 1. februar, og nu forlader hun helt partiet. - Det faktum, at et flertal i hovedbestyrelsen bakker op om Josephine Fock som politisk leder for Alternativet, har for mig været dråben, der fik bægeret til at flyde over, i forhold til mit fortsatte politiske engagement i Alternativet, siger hun til DR Nyheder. Ved mødet i hovedbestyrelsen blev beslutningen om at erklære tillid til Josephine Fock vedtaget med et snævert flertal på ti mod syv stemmer. Det er udtryk for en grundlæggende splittelse i partiet, mener Leila Stockmarr, der i forbindelse med sin afgang fra hovedbestyrelsen skrev på Twitter, at hun stadig var ’glødende Å-medlem’. - Jeg kan ikke se mig selv i det politiske og ledelsesmæssige projekt, som Josephine Fock repræsenterer, og jeg ser et parti i ekstrem krise, som hovedbestyrelsens interne krise også er udtryk for, siger hun. Siden formandsvalget 1. februar har Alternativet været præget af interne stridigheder og kritik af den nye formand. Det skyldtes ikke mindst en artikel i dagbladet Information den 21. februar, hvor en række kilder – primært unavngivne - rettede skarp kritik af hendes ledelsesstil og anklagede hende for at have rusket i folk. Med mødet i går håber hovedbestyrelsen, at der sættes punktum for den interne uro, fremgår det af en pressemeddelelse. Men Leila Stockmarr har mistet troen på, at der kan lægges låg på konflikterne. - Jeg ser det meget svært for Alternativet at komme videre, og jeg ser det utænkeligt, at Josephine Fock kan være den politiske leder, der kan samle partiet fremadrettet i forhold til den markante splittelse, der er lige nu, siger hun. Alternativets folketingsgruppe mødes i morgen for at diskutere, hvordan de forholder sig til hovedbestyrelsens melding. Ingen medlemmer af hovedbestyrelsen har ønsket at stille op til interview. Talsperson Jesper Callesen skriver i en sms, at man ikke kan udlede af afstemningen, at syv af hovedbestyrelsens medlemmer ikke har tillid til Josephine Fock, men at det er \"udtryk for, at der var forskellige opfattelser.\"", "annotations": [], "meta": {}, "annotation_approver": null}
{"id": 349, "text": "Vi sætter allesammen pris på en ordentlig søvnkvalitet, men det er altså ikke kun hos mennesker, at det er vigtigt at få hvilet ordentligt ud. Også køer har brug for at være komfortable, når de skal slappe af, og derfor har Anne Grethe Hansen fra Give investeret i en helt ny form for luksus til sine køer: Vandmadrasser. - Det er godt for køerne. De ligger blødere, og de får en bedre blodcirkulation. De ligger også ned i længere tid, og de rejser og vender sig ikke, siger Anne Grethe Hansen. Hun har købt 40 vandmadrasser til sine 220 køer, men til sommer får hun leveret yderligere 180, så der er en vandseng til hver ko. Hver madras er fyldt med 35 liter vand og kan bære en ko på op til 600 kilo. Det virker til, at køerne - som er dovne af natur - er glade for ordningen. Selvom Anne Grethe Hansen har placeret vandmadrasserne længst væk i stalden, er der rift om dem og decideret ko-kø for at få en plads på vandmadrasserne. - Det er alfa og omega, at en ko har tid til at hvile sig og ligge ned. Der skal cirkulere 14.000 liter blod igennem for at producere de 35 liter mælk, som vores køer producerer om dagen. Der skal noget blodcirkulation til, siger Anne Grethe Hansen. Hun kan se på køerne, at deres celletal er faldet. Det giver mere og bedre mælk. Samtidig er køernes ben blevet stærkere, og flere ting tyder på, at de kommer til at leve længere. Ifølge Økologisk Landsforening giver det rigtig god mening at øge ko-komforten. - Man taler tit om vigtigheden af en god nattesøvn blandt mennesker. Det gælder også for køerne. Når de skal producere mælk i mange år, er det vigtigt, at de er veludhvilede og fit for fight, siger Peder Bligaard, der er landbrugschef i Økologisk Landsforening. Køer ligger ned mellem 11-13 timer i døgnet. De sover ikke så meget, men hviler sig primært, og der skal de ligge ordentligt. Det mener også Peter Raundal, der er specialkonsulent i Landbrug & Fødevarer. - Hvis man kan få sine køer til at producere mælk i længere tid, kan det virkelig betale sig. Og hvis man skal det, skal køerne have et godt miljø at være i, inklusive komforten når de ligger ned, siger han.", "annotations": [], "meta": {}, "annotation_approver": null}
{"id": 314, "text": "Den ene historiske begivenhed har overhalet den anden i den tyske delstat Nordhrein-Westfalen, som i øjeblikket er den delstat, som er hårdest ramt af udbruddet af Covid-19 i Tyskland. Men det er også i Nordhrein-Westfalen, at et om skattesnyd for 75 milliarder kroner siden efteråret har udspillet sig i retten i Bonn. Her har to britiske aktiehandlere været på anklagebænken for svindel med udbytteskat for 3,4 milliarder kroner. Sagen har været fulgt med nidkærhed af de tyske medier, fordi den står forrest i køen af sager, som skal for en dommer i den største sag om skattesvindel i tysk historie. Her er flere end anklaget for skattesvindel for over 40 milliarder kroner. Tyske eksperter mener, at de tyske skatteborgere er blevet snydt for mindst 75 milliarder kroner. Sagen er om svindel for mindst 12,7 milliarder kroner. Før verden blev lagt ned af coronavirus, var det planen, at dommen skulle falde sidst i marts. Men corona-udbruddet i Tyskland fik sagens dommer Roland Zickler til at skyde sagen til august. Den beslutning mødte dog højlydte protester fra forsvaret. Og nu har Retten i Bonn - i skyggen af corona-udbruddet - udsendt en pressemeddelelse med et hammerslag og en domfældelse i den højtprofilerede straffesag. Her fremgår det, at de to britiske aktiehandlere Martin Shields og Nicholas Diable begge er blevet idømt fængselsstraffe, men på grund af deres samarbejde med myndighederne er dommene på henholdsvis et år og 10 måneder og et år blevet gjort betingede. Betingede straffe er eller ikke en mulighed, når man i Tyskland begår skattesvindel for mere end en million euro. - I dag er en lang og intens proces afsluttet, hvor vores klient fra første dag har været aktivt involveret i at hjælpe med at afklare sagen. Han har støttet Kölns anklagemyndighed med over tredive forhør, siger forsvarsadvokat Hellen Schillen i en pressemeddelelse. Martin Shields og Nicholas Diable har først til anklagemyndigheden i Köln og siden til Retten i Bonn givet lange og grundige forklaringer om, hvad der rent faktisk foregik i City of London, da aggressive aktiehandlere i de europæiske statskasser. Hellen Schillens klient, den 42-årige ingeniør Martin Shields, er dømt skyldig for at have frarøvet den tyske stat 3,4 milliarder kroner ved at lokke de tyske skattemyndigheder til at refundere den samme udbytteskat flere gange. Under retssagen har Martin Shields givet lange udredninger af, hvordan han snød tyske skattemyndighederne til at udbetale penge. Med dommen skal han tilbagebetale omkring 105 millioner kroner til den tyske stat. Den tyske velhaver-bank M. M. Warburg er af retten blev dømt til at tilbagebetale 1,3 milliarder kroner til den tyske stat for sin rolle i sagen. Banken, der ligger i Hamborg, var fra 2007 til 2011 involveret i de kontroversielle handler, hvor profitten udelukkende stammede fra fejl-refusioner fra den tyske statskasse.", "annotations": [], "meta": {}, "annotation_approver": null}
{"id": 315, "text": "SF havde valgt at gennemføre weekendens landsmøde i Kolding med omkring 500 folkesocialister på trods af faren for corona-smitte i større forsamlinger. Man hæftede sig ved grænsen på 1.000 deltagere og kaldte derfor til hyldest af partiformand Pia Olsen Dyhr, vedtagelse af en ny socialpolitik – og almindelig kollektiv tilfredshed med SF's tilstand. Det sidste er der sådan set også god grund til. Det gode skib SF sejler stille og roligt af sted med kaptajn Dyhrs hånd på roret og styrmand Jacob Mark med på broen. Der intet tilbage af den uro, som opstod før, under og efter regeringsdeltagelsen efter valget i 2011. Nok så interessant: Der er heller ingen kritik, undren over eller udfordring af den politiske strategi, SF følger disse år. Man kunne kalde det Dyhr-doktrinen, og den er på sin vis klassisk old school SF – det er en strategi, partiet har haft som udgangspunkt det meste af sin levetid. Helt siden stiftelsen i 1959. Omdrejningspunktet for denne strategi er den enkle, at SF's vej til magt og indflydelse i høj grad går gennem et andet parti, nemlig Socialdemokratiet. Hvad enten man som folkesocialist kan lide det eller ej. I Pia Olsen Dyhrs aktuelle version er det derudover afgørende, at der er en tæt samarbejde mellem Socialdemokratiet, venstrefløjen og så De Radikale. Det er det, SF-formanden i sin tale lørdag adskillige gange omtalte som centrum-venstre. Og som hun gerne ser styre Danmark de næste otte år. Mindst. Derfor bekymrer det hende, når de radikale laver soloridt (Dyhrs udtryk) og Enhedslisten truer med at vælte klimaministeren. Selv har Olsen Dyhr og SF en anden tilgang. De vælter ikke en socialdemokratisk statsminister. De truer ikke engang med det. Den tilgang er SF's medlemmer tilfredse med. Og omkring syv procent af vælgerne er det også, hvad der viste sig ved valget i juni 2019, da SF fordoblede sit mandattal fra syv til 14. Forudsætningen for den støtte – fra partiets græsrødder og især fra vælgerne – er givetvis, at man oplever, at SF også har indflydelse. At de 14 mandater ikke bare støtter Mette Frederiksens S-regering, men også får noget igen. Og dét kan måske blive SF's vigtigste udfordring de næste år. At SF ikke bare får indflydelse ud af det tætte samarbejde med regeringen – også på det uformelle niveau mellem Dyhr og Frederiksen – men at det også bliver lagt mærke til. Heri ligger forklaringen på, at SF's formand brugte en del af landsmødet på at redegøre for SF's fingeraftryk på den førte politik, for eksempel på børneområdet. Heri ligger forklaringen på, at der også var små hip til statsministerens ansvar for at skabe et godt samarbejde i centrum-venstre. Og heri ligger også forklaringen på, at hun lige måtte præcisere, at SF godt kan finde ud af at stille krav, der koster regeringen noget. - I kan jo blot kigge på mit navn. Pia Olsen DYHR. Så ved statsministeren det. SF's formand vil kræve. Men hun vil ikke vælte.", "annotations": [], "meta": {}, "annotation_approver": null}
{"id": 316, "text": "Hvordan sælger man tøj i et storcenter uden kunder? Hvad gør man med den lækre tre-retters menu, når restauranten ikke må modtage gæster? Det er ikke nemt at være erhvervsdrivende under corona-udbruddet, og regeringens tiltag, der træder i kraft i dag, kan gøre situationen endnu værre for mange. Indkøbscentre, mange butikker, restauranter, caféer, og værtshuse, tatovører, massører og andre er alle blevet bedt om at lukke. Allerede inden tiltaget er trådt i kraft, har mange virksomheder måttet træffe drastiske beslutninger på grund af udbruddet. Modevirksomheden DK Company har bebudet, at man agter at lukke sine 250 butikker i Danmark og Norge. Det samme har Moss Copenhagen og undertøjskæden Femilet, skriver . Nordens største nattelivskoncern Rekom har sendt sine 2.000 ansatte hjem, og landet over står caféer og restauranter øde hen. Også mindre forretningsdrivende har det svært i disse tider. Frisører, tatovører og små butikker ser kunderne forsvinde og sender forretningen i forårs-hi. Det får nu flere erhvervsorganisationer til at råbe op om, at de små erhvervsdrivende har brug for hjælp fra regeringen. De små og mellemstore virksomheder er nemlig vigtige for dansk økonomi. En opgørelse fra viser, at små og mellemstore virksomheder står for omkring halvdelen af den samlede beskæftigelse i Danmark. Jens Birkeholm er administrerende direktør i foreningen Dansk Detail. Medlemmerne i foreningen er typisk små tøj-, sko-, møbel- og interiørforhandlere med 4-5 ansatte. - Det er jo en fuldstændig umulig situation, som vores medlemsbutikker står i. Der er ingen kunder på gaden eller i storcentrene. Enten har man ingen omsætning, eller man omsætter 10 procent af det, man gjorde sidste år samme tid, siger Jens Birkeholm. Ifølge Jens Birkeholm, har det været afgørende for butikkerne, at der er blevet forhandlet en aftale på plads, der giver mulighed for lønkompensation, men der er behov for endnu mere fra regeringens side. - Vi er nødt til at kigge nærmere på, hvad vi kan gøre for de små butikker. Vi kommer ikke uden om, at når vi er på den anden side af det her, så skal vi have sat nogle forbrugsfremmende tiltag i værk fra regeringens side, så vi kan få omsætningen op ude i butikkerne, siger Jens Birkeholm. I Danmarks største erhvervsorganisation, Dansk Industri, opfordrer den administrerende direktør også regeringen til at gøre mere for at hjælpe de erhvervsdrivende. - Der bliver brug for omfattende hjælpetiltag, og det haster, siger administrerende direktør, Lars Sandahl Sørensen. Hos SMVdanmark, der er brancheorganisation for små og mellemstore virksomheder i Danmark, har man tidligere foreslået, at selvstændige skal have mulighed for lønkompensation på samme måde som private lønmodtagere - altså 23.000 kroner om måneden. Og så mener organisationen, at de små og mellemstore virksomheder skal have hjælp til at betale de faste udgifter, mens de tvinges til at holde forretningen lukket. Tidligere har regeringen meddelt, at . Det vil give 40 milliarder kroner mere i likviditet. I dag lancerer regeringen sit udspil til forskellige hjælpetiltag til særligt udsatte erhverv - deriblandt de selvstændigt erhvervsdrivende, der oplever at måtte lukke butikken ned. Herefter følger der politiske forhandlinger om pakken, men flere partier har allerede meldt ud, at de ser positivt på økonomisk nødhjælp til de små erhvervsdrivende.", "annotations": [], "meta": {}, "annotation_approver": null}
{"id": 317, "text": "Udbruddet af coronavirus gør det svært at være forretningsdrivende i det danske samfund. I aftes påbød Danmarks statsminister . I forvejen har mange virksomheder allerede bebudet hjemsendelser, fyringer eller er helt lukket ned. Det er svært at betale husleje, elregninger og lønninger, når kunderne bliver væk, eller man er beordret til at lukke ned. Derfor lancerede regeringen for kort tid siden sine initiativer, der skal hjælpe landets selvstændige, enkeltmandsvirksomheder og særligt udsatte brancher. - De initiativer, som er iværksat for at inddæmme smitten i Danmark og resten af verden, har enorme konsekvenser for dansk økonomi, danske lønmodtagere og danske virksomheder, siger finansminister Nicolai Wammen (S) på et pressemøde. Hvis det står til regeringen, skal virksomheder fremover kunne få kompensation for deres faste udgifter. Helt konkret foreslår regeringen, at staten skal dække nogle af de omkostninger, som virksomhederne ikke selv kan dække. Det kan være husleje, elregninger eller uopsigelige kontrakter. Kompensationen udgør mellem 25 og 80 procent og dækker op til tre måneder. Ordningen er til alle virksomheder, som er ekstraordinært hårdt ramt af coronakrisen. Dermed gælder ordningen både for små og selvstændigt erhvervsdrivende, men også større virksomheder som hoteller og flyselskaber. - Det her er tiltag, som man aldrig har set før. Det er helt ekstraordinært, men vi står også i en ekstraordinær situation, siger Nicolai Wammen. Det andet tiltag er en kompensationsordning for selvstændige, der ikke er omfattet af . Ordningen er rettet mod små selvstændige, der oplever mere end 30 procents nedgang i omsætning på grund af coronavirus. - Med den ordning, vi præsenterer i dag, vil staten dække op til 75 procent af omsætningstabet hos små virksomheder eller andre, som står til at miste mindst 30 procent af deres omsætning på grund af corona, siger Nicolai Wammen. Ordningen vil gælde for alle virksomheder, der er registreret i selskabsregistret og har op til 10 ansatte. Med forslaget om at kompensere virksomhederne for deres faste udgifter, ryger der penge direkte fra statskassen til virksomhedernes kasser. Og det er noget, som kommer til at koste, siger Nicolai Wammen. De to forslag vil sende op mod 40 milliarder kroner ud som direkte støtte til de danske virksomheder. - Der er ikke tale om lån, det er en helt kontant håndsrækning, siger Nicolai Wammen. Før de to ordninger kan træde i kraft, skal de dog vedtages politisk. Regeringen indleder forhandlingerne med Folketingets øvrige partier allerede i dag. I forvejen har regeringen lanceret tiltag, der skal gøre livet som erhvervsdrivende lettere. Der er blandt andet blevet indgået en trepartsaftale, hvor staten refunderer 75 til 90 procent af medarbejderens løn, hvis virksomheden undlader at fyre. Regeringen har desuden bebudet, at man vil udskyde skat og moms for små og mellemstore virksomhder. Det skal give virksomhederne 40 milliarder kroner ekstra i likviditet. I forvejen har regeringen udskudt skatte- og momsbetalinger for i alt 125 milliarder kroner for virksomhederne. Desuden har regeringen lagt op til, at bankerne skal på banen og udvise samfundssind. Staten har løsnet tøjlerne for den såkaldt kontracykliske kapitalbuffer, så 17 milliarder kroner bliver frigivet til bankerne.", "annotations": [], "meta": {}, "annotation_approver": null}
{"id": 318, "text": "- Det her er tiltag, man aldrig har set før. Det er helt ekstraordinært. Så klar var finansminister Nicolai Wammen (S) i mælet, da han ved middagstid der skal pumpe 40 milliarder kroner ud i et erhvervsliv, der på et splitsekund er tvunget i knæ af corona-pandemien, som plager befolkninger og økonomier verden over. Blandt andet får de mest trængte erhverv ifølge forslaget mulighed for de næste tre måneder. Og så foreslår regeringen, at erhvervsdrivende med op mod 10 ansatte grundet coronaens rasen. - Det, jeg i første omgang er i tvivl om, er, hvornår man har ret til at få betalt en del af sine faste udgifter, siger Gitte Hougaard Mathiasen, der ejer to stofbutikker, en i Aarhus og en i Aabyhøj. Stofshop hedder butikkerne. Ifølge Gitte Hougaard Mathiasen kan hun holde sig kørende de næste 14 dage, ellers må hun dreje nøglen om. - Vi er to ansatte, en der dækker hver butik i forvejen, og vi er som selvstændige meget bevidste om, hvad vores faste udgifter er, og hvad vi skal have af omsætning for at dække de faste udgifter, siger Gitte Hougaard Mathiasen, der på få dage har oplevet et fald i omsætningen på 40 procent. Regeringen lægger op til, at det er de mest trængte brancher som rejsebranchen og hotel- og restaurationsbranchen, der kan få tilskud til deres faste udgifter - altså udgifter til blandt andet husleje, vand, varme, el og telefoni. Virksomheder, som i aftes blev beordret lukkede af statsminister Mette Frederiksen (S), herunder frisører, tatovører og massører, få kompenseret deres faste udgifter. Men Gitte Hougaard Mathiasen har fortsat lov til at holde sine stofbutikker åbne. Hun frygter derfor, at hun ikke falder ind under gruppen af særligt hårdt ramte virksomheder. - Hvad med min husleje? Hvad med revisorregningerne? Hvis det her også gælder mig, så forbedrer det min nattesøvn en hel del, siger hun. Socialdemokratiets finansordfører, Christian Rabjerg Madsen, forsikrer, at Gitte Hougaard Mathiasen kan sove trygt om natten. - Med det, vi har spillet ud med, kan Gitte og mange andre få en mere rolig nattesøvn. Og jeg kan love, at vi arbejder meget hurtigt på at lande den her aftale, siger han. Ifølge udspillet fra regeringen kræver det et omsætningstab på mindst 40 procent, før man kan få et tilskud til sine faste udgifter. Et andet sted - i Torvehallerne i København - er der også stille. Og efter Mette Frederiksens udmelding i aftes har te-handleren i Torvehallerne, Tante Te, nu lukket sin forretning helt. - Min lille te-butik i Torvehallerne er nu lukket. Fra den ene dag til den anden mistede vi 80 procent af omsætningen, og i dag har vi lukket og slukket efter opfordring fra statsministeren, siger Henriette Sonne, der er direktør for Tante Te. For Henriette Sonne handler det mest om, at en dækning af 80 procent af de faste udgifter simpelthen ikke er nok, når hun ud af en ikke-eksisterende omsætning skal finde øvrige 20 procent til at betale blandt andet en høj husleje. - Vi skal fortsat afholde nogle af vores udgifter. Og det kan faktisk gå hen at slå os ihjel, siger Henriette Sonne. Henriette Sonne opfordrer også til, at udlejerne og kommuner kommer på banen. - Jeg må opfordre til, at udlejerne, og det kunne også være Københavns Kommune, også stempler ind og siger, at 'vi sætter huslejen på hold', siger hun. Alex Vanopslagh, formand for Liberal Alliance, vil også gå til forhandlingerne med forslag om en højere kompensation end de 80 procent, fortæller han: - Hvis man dækker op til de 80 procent, vil der stadig være mange, som er nødt til at lukke. Så vi er nødt til at snakke om at dække endnu mere, siger Alex Vanopslaugh. Viktor, der er håndværker i Silkeborg, er i tvivl om, hvornår han kan søge støtte fra regeringen. Han ejer en enkeltmandsvirksomhed og oplever problemer med leverancer og syge håndværkere, som forsinker ham og giver et tab i omsætningen. - Der er da arbejde. Men der er mange ting, der kommer i vejen hele tiden. Som enkeltmandsvirksomhed er jeg i tvivl om, hvilke kriterier jeg skal opfylde, og hvornår jeg bliver en, der skal søge støtte, siger han. Finansordfører, Christian Rabjerg Madsen (S): - Det, vi har meldt ud nu, er, at hvis man oplever et tab på mere end 30 procent af ens omsætning, så yder staten en kompensation på 75 procent af det tab, hvis man har under 10 ansatte. Jeg kan høre, at det også gør sig gældende for dig. Vi går til forhandlingerne, som vi ønsker at afslutte så hurtigt som muligt, så vi hurtigt kan give mulighed for at ansøge, siger han. Der er lagt op til, at de mindre erhvervsdrivende skal udfylde en ansøgning og på tro og love erklære, hvor stort et omsætningstab corona-pandemien har været skyld i. Derefter vil staten yde kompensation på 75 procent af tabet dog maksimalt 23.000 kroner om måneden. Kompensationen kan udgøre op til 34.500 kroner om måneden, hvis den selvstændige har en medarbejdende ægtefælle.", "annotations": [], "meta": {}, "annotation_approver": null}
{"id": 319, "text": "Der er lettet anker for sidste gang på færgeruten mellem Frederikshavn og Oslo. Da færgeruten lørdag blev lukket midlertidigt, efter Danmark og Norge havde lukket grænserne, skulle det vise sig at være sidste gang 'Stena Saga' sejlede på ruten mellem de to byer. I en pressemeddelelse oplyser det svenske rederi Stena Line, at corona-krisen tvinger selskabet til at lukke ruten permanent. - Vi har gjort vurderingen, at vi mister hele højsæsonen i år, og vi har simpelthen ikke råd til at vente og håbe på næste sommer. Det er derfor med et tungt hjerte, at vi nu lukker ruten mellem Frederikshavn og Oslo permanent, siger Niclas Mårtensson, administrerende direktør for Stena Line. - Det er en historisk hård situation, som tvinger os til at tage svære beslutninger, fortsætter han. De øvrige danske ruter mellem Frederikshavn og Göteborg samt mellem Grenaa og Halmstad påvirkes ikke af nedlæggelsen. Ruten har eksisteret siden 1979 og er især blevet besejlet af nordmænd, som har døbt færgen \"Danskerbåden\". Tidligere på ugen meldte Stena Line ud, at 950 medarbejdere havde fået en fyreseddel, efter corona-krisen har slået hul i kassen hos det svenske rederi. Nedlæggelsen af Frederikshavn-Oslo-ruten berører 30 medarbejdere på Stena Lines norske kontor. Stena Saga, som ind til lørdag den 14. marts besejlede ruten, sejler på svensk flag med svensk personale ombord. De svenske medarbejdere er allerede inkluderet i de i alt 950 afskedigelser i Sverige, der blev varslet mandag. Beslutningen om at lukke færgeruten mellem Danmark og Norge handler også om, at Stena Line skal sikre varelevering på et kritisk tidspunkt, forklarer Niclas Mårtensson i pressemeddelelsen: - Vi er en del af den kritiske infrastruktur, hvorfor vores hovedfokus er at holde varestrømmene i gang og sikre den vigtige fragtforretning mellem Danmark og Sverige samt på vores øvrige ruter i Europa.", "annotations": [], "meta": {}, "annotation_approver": null}
{"id": 320, "text": "På grund af udbruddet af coronavirus er de norske flyselskaber, som så mange andre, i knæ. Seks partier i det norske folketing, Stortinget, har torsdag præsenteret en milliardstor garantiordning på seks milliarder norske kroner (3,7 milliarder danske kroner) til de pressede norske flyselskaber. Det skriver det norske nyhedsbureau NTB. Her har den norske stat blandet andet stillet 1,5 milliarder norske kroner (936 millioner danske kroner) i lånegaranti for SAS. Flest af milliarderne tilfalder det hårdt pressede flyselskab Norwegian, som allerede før coronakrisen også var presset økonomisk. Norwegian får adgang til tre milliarder norske kroner (1,8 milliarder danske kroner). Det er pænt på linje med den garanti, som den danske og den svenske stat lancerede tidligere på ugen til SAS på tre milliarder svenske kroner. Det er regeringspartierne Høyre, Venstre og KrF samt Arbeiderpartiet, Senterpartiet og Fremskrittspartiet, der er blevet enige om hjælpepakken. - Der er vanskelige tider for flybranchen, men vi mener, at dette er en pakke, der vil gøre det lettere at komme igennem en udfordrende tid, siger næringsminister (erhvervsminister) Iselin Nybø til NRK. Samferdselsminister (transportminister, red.) Knut Arrild Hareide er i tvivl om de seks milliarder er tilstrækkelige for flyselskaberne. - Jeg kan ikke give nogle garantier, men vi ønsker at give et betydeligt bidrag til luftfarten, siger han til NTB. Der er tale om en lånegaranti, og der er en række betingelser for selskaberne. I Norwegians tilfælde er det delt ind i tre faser. I første fase er der eksempelvis lovet en garanti på 300 millioner norske kroner. Den eneste betingelse her er, at selskabet finder nogen, der kan finansiere de resterende 10 procent af lånet, skriver NRK. Lånegarantierne fra den norske stat, skal hjælpe flyselskaberne med at få adgang til finansiering på markedet. /ritzau/", "annotations": [], "meta": {}, "annotation_approver": null}
{"id": 321, "text": "For mange er julen udover gaver og hygge også ét langt ædegilde med sovs, and, flæskesteg, brune kartofler og alt, hvad dertil hører. Men inden du begynder at konkurrere med din familie om, hvem der kan spise mest, så husk, at overspisning i julen kan have konsekvenser. Hver jul indlægges nemlig anslået mellem 50 og 100 personer med problemer, der relaterer sig til, at de har taget for godt for sig af juleretterne. - Vi har hvert år patienter, der bliver indlagt primært fordi, de har spist for meget. Det kan være hjertebanken eller forstoppelse. En sjælden gang imellem har vi fået patienter ind, der ikke kan få luft, fordi de ikke har tygget deres mad ordentligt, siger Poul Henning Madsen, ledende overlæge på akutafdelingen for medicinske sygdomme på Kolding Sygehus. På Kolding Sygehus har der sågar været et dødsfald, hvor en mand have fået juleanden galt i halsen, fordi han havde spist for hurtigt og ikke tygget maden ordentligt. Så galt går det heldigvis meget sjældent. - Alle kan relatere til at spise for meget og få hjertebanken af det. Der, hvor folk ender med at blive indlagt, er, når symptomerne er så slemme, at man bliver i tvivl om, hvorvidt der er noget andet galt. Langt de fleste gange kan vi så sige, at det \"bare\" er forstoppelse på grund af julemad, siger Poul Henning Madsen. At vi sætter vores maver på en hård prøve i juledagene, ses også i salget af mavesyremedicin i december. Tal fra Danmarks Apotekerforening viser, at apotekerne sælger 20 procent mere mavesyremedicin i december i sammenligning med årets øvrige måneder, og den sidste uge op mod jul bliver der solgt 70 procent mere end i en gennemsnitlig uge. - Vi oplever at folk kommer og har spist alt for meget af det forkerte og af det, de ikke plejer, siger apoteker Marianne Schmidt fra Løveapoteket i Aarhus. Meget mavesyre og sure opstød er en almindelig konsekvens af at have spist en masse, og mavesyremedicinen hjælper til at hæmme dannelsen af mavesyre. Den nemme løsning på at komme problemet til livs er naturligvis at lade være med at spise for meget. Men det er ofte lettere sagt end gjort, når sværen er blevet perfekt sprød, og sovsen sidder lige i skabet. I stedet anbefaler overlæge Poul Henning Madsen, at du sørger for at drikke rigeligt med vand, få noget motion i juledagene og undgå overdrevet alkoholindtag. - Sundhedsstyrelsens anbefaling om højest fem genstande på én gang gælder også i julen, siger han.", "annotations": [], "meta": {}, "annotation_approver": null}
{"id": 322, "text": "Københavns Lufthavn forventer over de næste uger at sende op mod 1.500 ansatte hjem. Det sker for at indrette sig efter lavere aktivitet grundet coronavirus. Det oplyser selskabet bag lufthavnen i en pressemeddelelse. Lufthavnen selv har i alt 2.600 ansatte - mens der arbejder i alt mellem 22.000 og 23.000 i lufthavnens butikker og blandt flyselskaber og handlingsselskaber. Det er dermed mere end halvdelen af alle ansatte, som bliver sendt hjem. - Det her en fuldstændig uset situation. Vores kunder lukker ned, og vores forretning stopper simpelthen. Vi ser ind i en uge, hvor vi ikke har nogen indtægter, siger administrerende direktør Thomas Woldbye. Han roser regeringen og arbejdsmarkedsparterne for at have fundet en løsning, der indebærer mulighed for lønkompensation til medarbejdere. - Det har haft en klar indflydelse på, om vi skulle afskedige medarbejdere, eller sende dem hjem med løn. Når vi kan sende dem hjem, kan vi sikre os, at vi fortsat har de mange dygtige medarbejdere, når vi sætter i gang igen, siger Thomas Woldbye. Lufthavnen regner med at kunne spare mellem 250 til 350 millioner kroner i løbende driftsomkostninger ved at reducere omkostninger til blandt andet personale. Luftfartsbranchen er en af de brancher, som er hårdest ramt af corona-udbruddet. Med lukkede grænser, og alt unødig rejseaktivitet frarådet, er det svært at tjene penge - både som flyselskab og som lufthavn. I går kunne SAS fortælle, at op Også Norwegian, som er storkunde i lufthavnen, har droppet de fleste afgange og sendt 90 procent af de ansatte hjem. Og færre rejsende får nu lufthavnen til at lancere et spareprogram. - Vi stopper en række af de investeringer, som der ikke er behov for. Så længe, vi er, hvor vi er, har vi ikke behov for yderligere kapacitet, siger Thomas Woldbye. Den nuværende investeringsplan indeholder det hidtil største byggeprojekt i lufthavnens historie. En investering til fire milliarder kroner, der skulle udbygge terminalområdet med 80.000 kvadratmeter - eller det, som svarer til et mindre supersygehus. Mere end 30 millioner passagerer rejste sidste år gennem Københavns Lufthavn, og det gør den til Nordens travleste. Men nu er travlheden erstattet af stilstand. Fly står parkeret på landingsbanerne, og terminalerne er øde. På trods af, at de rejsende bliver væk, så fortsætter lufthavnen med at være åben. - Vi er forpligtet til at holde lufthavnen åben, og folk skal kunne komme hjem. Den fragt, der går ud af Københavns Lufthavn, som udgør 33 procent af værdien af dansk eksport, skal stadigvæk kunne komme ud af Københavns Lufthavn, siger Thomas Woldbye. Coronaudbruddet har betydet, at passagertrafikken er faldet med op til 90 procent. Lufthavnen venter, at det tal vil stige de næste dage. Det betyder, at der stort set ingen indtægter er fra de start- og landingsafgifter, som flyselskaberne betaler. Derudover betaler butikkerne i lufthavnen husleje efter deres indtægter, og når de er i bund, så falder indtægten fra huslejerne også. Den danske stat ejer 39,2 procent af aktierne i Københavns Lufthavne, der udover Kastrup også tæller lufthavnen i Roskilde. Derudover er der investeret mange danske pensionskroner i lufthavnen gennem selskabet Copenhagen Airports Denmark ApS, som ATP samejer med en canadisk pensionskasse.", "annotations": [], "meta": {}, "annotation_approver": null}
{"id": 323, "text": "Flere steder i landet er kommunerne gået i gang med at lede efter regninger, som de kan betale før betalingsfristen for at pumpe penge ud i det lokale erhvervsliv. En af dem er Odense, hvor borgmester Peter Rahbæk Juel (S) håber, at det kan hjælpe at få penge ud til de lokale virksomheder - store som små. - Vi har omkring 8600 regninger, som vi nu går i gang med at fremskynde betalingen af. Det gør, at vi kan skubbe 70 millioner kroner ud til de virksomheder, der har regninger hos Odense Kommune. - Samtidig forlænger vi virksomhedernes betalingsfrist, siger han. Idéen kunne læses i Kommunernes Landsforenings (KL) blad, Danske Kommuner, fredag. Her opfordrede KL-formand og Aarhus-borgmester Jacob Bundsgaard (S) kommunerne til at få betalt alle regninger hurtigst muligt. Og det har flere kommuner valgt at gøre. Allerede fredag kunne Københavns overborgmester, Frank Jensen (S), fortælle, at kommunen havde fundet 4500 regninger, der kunne betales hurtigere end normalt. De regninger løber op i 600 millioner kroner, som kommunen alligevel skulle betale, men hvor pengene nu kan komme ud og ligge i kassen hos lokale virksomheder, der skal bruge penge til at betale løn og andre udgifter, men som har mistet hele eller dele af sine normale indtægter. Idéen er også blevet fulgt op af blandt andet Aalborg, Svendborg, Varde, Favrskov, Ringkjøbing-Skjern, Esbjerg og Aabenraa. I Ringkjøbing-Skjern har kommunen heller ikke tænkt sig at kræve penge tilbage for manglende rengøring på de skoler, der er lukket. I Odense har man også en række nybyggerier på tegnebrættet. Det fremrykkes, så man hurtigst muligt at få ordrer i bøgerne hos de lokale underleverandører, når Danmark kommer ud på den anden side af at inddæmme spredningen af coronavirus. - Vi håber at kunne hjælpe vores virksomheder og vores arbejdspladser så uskadt som muligt gennem den krise, som coronaen har skabt, siger Peter Rahbæk Juel. /ritzau/", "annotations": [], "meta": {}, "annotation_approver": null}
{"id": 324, "text": "Der er desværre ingen tegn på, at hackere og svindlere holder fri under coronakrisen. Tværtimod. Eksemplerne, hvor det er gået galt i Danmark, er heldigvis få indtil videre, men der er grund til at passe særligt godt på i denne særlige tid, hvor vi lever og arbejder mere online. Særligt ansatte i det danske sundhedsvæsen skal være meget påpasselige med it-sikkerheden i disse dage, hvor onde kriminelle kunne have stor interesse i at låse vores hospitalers it-systemer ned og kræve løsepenge. - Danskerne skal i den grad være opmærksomme på, hvad de foretager sig på nettet, og hvad det er for mails, de klikker på. Der er ingen tvivl om, at cybertruslen er ekstra høj i disse dage her, har forsvarsminister Trine Bramsen sagt til DR Nyheder. Men hvordan skal vi egentlig gøre det helt konkret? Ligesom vi skal holde distance for at forhindre coronasmitten i at spredes, skal vi allesammen lige nu passe særligt meget på, at vi ikke lukker hackere ind. Det gør vi ved . Den største trussel lige nu er i mine øjne, at både svindlere og mere hærdede it-kriminelle udnytter coronakrisen til at få folk til at klikke på noget, der kan give dem hurtige penge. Hackere udnytter det svageste led. Det er ofte en intetanende medarbejder, der klikker på et link i såkaldt phishing-mail eller et inficeret, vedhæftet dokument. Den ser typisk ud som om, den er fra en kollega, en myndighed eller virksomhed, du stoler på. Ofte er beskederne overbevisende. Men kigger man godt efter, er der altid noget, der ikke stemmer. For sundhedspersonale og læger, der er trætte og stressede, er risikoen særligt stor. Vi så det i Tjekkiets næststørste by Brno, hvor et hospital og corona-testcenter måtte lukke helt ned for it-systemerne på grund af et hackerangreb. Vi har set det herhjemme hos virksomheden Demant, der fremstiller høreapparater, og for nylig for servicegiganten ISS: Hackerne kommer ind gennem en phishingmail - og på få minutter er skaden så stor, at virksomheden skal bruge uger, hvis ikke måneder, på at rydde op. Derfor: Lad være med at klikke på noget, du ikke er 100 procent sikker på. Selvom phishingmails ofte er udformet, så man får det indtryk, at det haster, kan det altid vente. Men. I stedet for bare hæmningsløst at klikke på linket, så prøv at føre musen henover linket og tjek, om webadressen er det, den giver sig ud for at være. Der er dog det aber dabei, at hackere forudser den slags og køber domæner, der ligner så meget, at man kommer i tvivl. Og hvad man skal så gøre? Hvis du ikke kan ignorere e-mailen eller beskeden - og er i tvivl - så send den videre til en it-ekspert eller ven, der ved mere om den slags. Ring efter hjælp. Hvis du har fået stukket en ny arbejdscomputer i hånden, så sørg for, at alt er opdateret - især styresystemet, som på de fleste danske arbejdspladser er Windows. Ikke-opdaterede Windows-computere er en af de største åbninger for hackere. Men de kan også bruge andre veje til komme ind, så sørg for, at alle programmer er opdateret. Hvis du sidder på computer med et styresytem, der er ældre end Windows 8, så klag til din it-ansvarlige. Medmindre din virksomhed har en særlig aftale med Microsoft, er styresystemet forældet og bliver ikke sikkehedsopdateret mere. Generelt er det en rigtig, rigtig gode idé at bruge en såkaldt VPN, hvis ikke arbejdspladsen allerede stiller sådan en til rådighed. Den sørger for, at du sikkert og privat kan tilgå arbejdspladsens netværk. Der er mange muligheder, men TunnelBear er nem at bruge, sikker og gør det let at streame indhold fra andre lande. IVPN eller VyprVPN er også gode bud. Generelt kan man sige, at de bedste VPN'er desværre koster penge, så undgå de helt gratis. Send aldrig dine login-detaljer og andre personlige oplysninger til andre. Det gælder i særlig grad dit Nem-ID-nøglekort, som hackere for nyligt franarrede 28 danskere under dække af et falsk website, der lignede Sundhedsstyrelsen. Hvis det på nogen måde er muligt at slå så to-faktor-sikkerhed til på dine forskellige konti, så gør det. To-faktor-sikkerhed fungerer typisk ved, at du både skal bruge din telefon OG din computer til at logge ind. Når du forsøger at logge ind på computeren, modtager du en mail eller sms med en kode på din telefon. Tricket er, at de kriminelle altså ikke kan nøjes med kun dit password og brugernavn. Nem-ID-nøglekortet er en slags to-faktor sikkerhed: Her skal hackerne både bruge dit nøglekort og din adgangskode. Men det allerbedste er at bruge Nem-ID-appen. Det bør alle gøre. Det er rigtig, rigtig vigtigt ikke at bruge de samme passwords flere steder. Brug en app til at huske dine passwords. For eksempel Dashlane, 1password eller Keeper, der alle dog koster penge. De vælger et langt og kompliceret password for dig, som er umulige for hackerne at \"gætte\", men som appen automatisk husker for dig. Din browser, typisk Chrome, Safari eller Firefox, vil også have en passwordmanager, som du kan bruge gratis. Hvis nogen stjæler din computer - enten fra hjemmearbejdspladsen eller fra en taske eller bil - vil du være glad for at vide, at tyven ikke bare kan lukke den op og overtage din digitale identitet. Tro det eller lad være: Nogle fravælger at have et password til deres computer. Der findes en særlig plads i it-fængslet til dem. Sørg for at have et godt, kompliceret kodeord. Endnu bedre er det, hvis du har en nyere computer eller telefon, hvor du kan logge ind via fingeraftryksgenkendelse eller ansigtsgenkendelse. Endelig er det en rigtig gode idé at slå harddisk-kryptering til - især hvis du har data på din computer, som hackere kunne være interesseret i. Det kunne fx være bitcoins eller følsomme dokumenter. Forhåbentlig har it-afdelingen sørget for det på din arbejdscomputer. Hvis du bruger en privatcomputer, så se, hvordan du gør på en Windows-computer . Har du en Mac, så kig . Lad være med at installere apps og programmer som lover noget, der er for godt til at være sandt. En app, at kunne spore corona-smittede, var i virkeligheden primitiv ransomware, der låste telefonen og krævede 100 dollars for at låse op igen. Og jeg kunne blive ved. Og så lige: Du har helt sikkert en masse apps, du ikke bruger på din telefon. Slet dem. Vi har masser af tid, mens vi alle er mere eller mindre i karantæne, så brug lidt af den på at komme i zen med din smartphone. Hvis du er nået igennem de her otte punkter, men stadig ikke rigtig føler, at du har fået nok for licensen, så har netop udgivet en liste med gode råd til både arbejdsgivere og medarbejdere, der arbejder hjemme. Og på kan du læse mere om it-sikkerhed for borgere og virksomheder.", "annotations": [], "meta": {}, "annotation_approver": null}
{"id": 325, "text": "Udbruddet af Covid-19 har på et øjeblik hevet brødet ud af munden på det delvist statsligt ejede flyselskab SAS. For at undgå, at Nordens største flyselskab ender i en økonomisk ruin har den danske og svenske stat nu besluttet at stille garantier for i alt tre milliarder svenske kroner svarende til godt to milliarder danske kroner for SAS. - SAS har stor betydning for både Skandinaviens og Danmarks tilgængelighed. Det vedrører i høj grad også arbejdspladser, virksomheder og hele økonomien generelt. - Det er baggrunden for, at den danske og den svenske stat som de to største ejere i fællesskab har besluttet at støtte op om SAS ved i første omgang at stille garantier for i alt tre milliarder svenske kroner, siger finansminister Nicolai Wammen i en pressemeddelelse. Den danske og svenske stat ejer tilsammen knap 30 procent af SAS. Finansministeren kalder sikkerhedsstillelsen \"det første skridt\" og understreger, at den danske stat er klar til at gøre \"hvad end der er nødvendigt\" for at sikre SAS' overlevelse. - Der er tale om et første skridt, og den danske stat vil som en langsigtet og ansvarlig medejer af SAS følge udviklingen tæt og gøre, hvad end der er nødvendigt for, at SAS kommer gennem krisen og fortsat vil være operationel herefter, lyder det fra Nicolai Wammen. Ved at stille en statsgaranti får SAS ikke et direkte statsligt tilskud, i stedet kautionerer staten - stiller sikkerhed - for et lån til SAS. På blot en måned er SAS' markedsværdi faldet med 40 procent. Forsøget på at bremse coronavirussets udbredelse har den sidste uges tid ført til tomme lufthavne kloden rundt. Derfor , at det nu går på vågeblus og sender 10.000 svarende til 90 procent af arbejdsstyrken hjem. I Danmark sendes 4.000 ud af 4.200 medarbejdere hjem. skal dække en del af medarbejdernes løn. SAS ligger i øjeblikket i forhandlinger med selskabets faggrupper om en tålelig løsning for medarbejdere og SAS.", "annotations": [], "meta": {}, "annotation_approver": null}
{"id": 326, "text": "Efter den afgjort mest dramatiske dag i partiets historie står Alternativet nu tilbage med et enkelt medlem af Folketinget. De resterende fire har meldt sig ud af partiet på grund af manglende tillid til politisk leder Josephine Fock. Det kunne ligne dødsstødet for det grønne parti og tage modet fra selv en garvet leder, men nyvalgte Josephine Fock fortsætter på posten og er \"slet, slet, slet ikke i tvivl om, at Alternativet består: - Vi kan rejse os som en Fugl Føniks, siger hun og tilføjer: - Hvis jeg tog mit gode tøj nu og gik, ville jeg jo for alvor give Alternativet dødsstødet. Josephine Fock var i sin tid med til at stifte partiet sammen med hendes forgænger på posten, Uffe Elbæk. Han er en af de . Dermed har Alternativet nu kun Torsten Gejl tilbage på Christiansborg, da Josephine Fock ikke selv sidder i Folketinget. Men det er stadig et bedre udgangspunkt, end da de startede partiet op, mener Josephine Fock selv: - Nu har vi et helt fantastisk fundament. Vi har jo opbygget strukturer med lokale kredse, storkredse, en hovedbestyrelse, lokalvalgte og et folketingsmedlem. Så på den måde står vi jo meget stærkere i dag, siger hun. - Det er jeg simpelthen ikke i tvivl om. Jeg kan mærke, at vores medlemmer ude i kredsene hungrer efter at komme i gang, så jeg er slet, slet ikke i tvivl om, at Alternativet vil bestå som parti og bevægelse. Det er kun fem uger siden, Jospehine Fock blev valgt som politisk leder af et stort flertal af medlemmerne på et ekstraordinært landsmøde. Siden er konflikten mellem hende og især nuværende og tidligere medlemmer af folketingsgruppen blusset op. Josephine Fock er blandt andet blevet kritiseret for at have en grænseoverskridende adfærd, være aggressiv og utilregnelig. - Jo, det har jeg da bestemt. Det har jeg tænkt mange gange over. Men der bliver jeg også bare nødt til at respektere det demokratiske valg, der har været. Jeg har en meget, meget stor opbakning ude fra baglandet, og måske har det været det, hele konflikten har drejet sig om: At baglandet ville have mig, og folketingsgruppen ville have en anden. - Det har jeg det da rigtig forfærdeligt med. Det har været forfærdeligt at blive udstillet på den måde – særligt når det tydeligvis er fra en forholdsvis lille kreds, der alle sammen har peget på en anden politisk leder, siger hun med henvisning til, at folketingsmedlemmerne pegede på Rasmus Nordqvist som Uffe Elbæks afløser ved valget 1. februar. - Det er jeg uendelig ked af. Jeg havde ikke stillet op, hvis jeg ikke havde troet, at vi kunne samarbejde. Men det har det desværre vist sig, at vi ikke kunne. Og det er jeg virkelig ked af, siger Josephine Fock. DR Nyheder ville gerne interviewe partiets nu enlige folketingsmedlem, Torsten Gejl. Men i et opslag på Facebook skriver han, at han først udtaler sig til pressen torsdag morgen: - Jeg kan ikke se mig selv i øjnene, hvis jeg – uden min storkreds’ vidende – bare forlader Alternativet, fordi jeg ikke er tilfreds med den demokratisk valgte leder. - Hvis man vil have en anden leder, må man jo opstille en modkandidat til et relevant landsmøde og forsøge at få valgt en ny. Det er de politiske spilleregler, som vi forventer, at andre mennesker følger i et demokrati. Torsten Gejl skriver videre, at han vil holde et møde med bestyrelsen i Østjyllands Storkreds, hvor han er opstillet og valgt. Kredsen udsendte i sidste uge til Jospehine Fock, som var valgt i samme kreds, da hun sad i Folketinget fra 2015-18. - Med dem vil jeg drøfte, hvad jeg skal gøre med mit folketingsmandat. Jeg kommer med en udtalelse om min fremtid torsdag morgen, skriver Torsten Gejl. Udover de fire folketingsmedlemmer har flere medlemmer af hovedbestyrelsen og andre alternativister landet over også meldt sig ud af partiet. Også ungdomspartiet sår tvivl om støtten til moderpartiet og trækker sine medlemmer ud af hovedbestyrelsen \"på ubestemt tid\", lyder det i en pressemeddelelse. Alligevel giver talspersonen for hovedbestyrelsen, Jesper Callesen, ligesom Jospehine Fock udtryk for at være fortrøstningsfuld. - Vi ser frem til samarbejdet med vores politiske leder Josephine Fock, og vi glæder os til sammen at udvikle vores parti til at være et endnu stærkere alternativ i dansk politik, siger han i en pressemeddelelse. - Nu er det et fælles anliggende for hele Alternativet, med Josephine Fock i spidsen, at se fremad og sætte samarbejdet og udviklingen af partiet forrest.", "annotations": [], "meta": {}, "annotation_approver": null}
{"id": 327, "text": "For mange kan det ikke gå hurtigt nok med at flyve fra reden og komme ud og få sit eget. Men mange vender faktisk snuden hjemad, når de runder de 30. Det viser nye tal fra Danmarks Statistik. Syv procent bor i den samme by i dag, som de gjorde, da de blev født. Men selvom en del af os længes hjem, er det nok de færreste, der længes efter at bo i lige præcis barndomshjemmet. Men det gør 32-årige Jannick Hallin. Eller det gjorde han. Han har nemlig for få måneder siden købt sit gamle barndomshjem og bor nu, hvor han selv voksede op. Huset i Løsning havde ellers været uden familien Hallin siden 2003, men da Jannick Hallin og hans kæreste begyndte at lede efter hus, hvor deres familie på fire kunne passe ind, fik han en sms fra sin moster. - Min moster fortalte, at mit barndomshjem var kommet til salg. Hun spurgte, om vi ikke skulle ud og kigge på det, siger han. Jannick Hallin og hans kone tænkte ikke, at der ville ske noget ved at kigge. Men det har altid været Jannick Hallins drøm at bo i sit barndomshjem. - Da min hustru trådte indenfor, føltes det bare rigtigt for hende. Så vi købte det, siger han. Jannick Hallin og hans kone havde ganske få krav til deres drømmehus, men et af dem var, at huset skulle være istandsat. Barndomshjemmet har fået en komplet modernisering for ganske få år tilbage, men Jannick Hallin kan stadig genkende det hjem, han voksede op i. - Køkkenet er blevet fuldstændig istandsat, men grundplanen og haven er stadig fuldstændig det samme. Der er sådan et stengærde udenfor, og den lyd, det siger, når mine børn løber derude, er fuldstændig den samme, som da jeg løb og legede med mine søskende, siger han. Før Jannick, hans kone og deres to børn boede i barndomshjemmet, boede de midt i Vejle. Skiftet fra Danmarks niende største by med 115.000 indbyggere i kommunen til Løsning med cirka 4.000 indbyggere har været en lettelse for Jannick Hallin. - Vi har kortere til alt her. Børnene skal krydse tre små veje, så er de i skole. Jeg tør lade dem gå selv i skole og ned i Brugsen. Det turde jeg ikke inde i byen. Samtidig er vi også kommet tættere på noget familie, jeg har herude, og tættere på min kones familie i Aarhus. Det er fantastisk, siger han. Hedensted Kommune, som Jannick Hallin flyttede tilbage til, har et af landets største tilbageflytningsprocenter på 10,9 procent. Selvom Hedensted ligger højt på listen over kommuner, man flytter tilbage til, har reaktionen fra Jannick Hallins venner været blandet. - De fleste synes, at vi er skingrende sindssyge. Men alligevel har vi næsten haft venner ovre hver eneste weekend, siden vi overtog huset i august, siger Jannick Hallin. Selvom vennerne synes, at Jannick Hallin og konen var ’skingrende sindssyge’, er det ikke en midlertidig løsning at bo i barndomshjemmet. - Vi har ikke købt huset, fordi det var sjovt at bo i mit barndomshjem, men fordi familien skal bo herude i lang tid. Jeg har trods alt 30 års løbetid på mit lån, så jeg er bundet, fortæller Jannick Hallin grinende.", "annotations": [], "meta": {}, "annotation_approver": null}
{"id": 328, "text": "2230 7585 76417843/76417812 76417843/76417838 76417828 76417860 76417869 76417868 76417815 76417885 76417848 76417824 76417877 76417816 76417883 76417849 76417813 76417830 76417879 76417822", "annotations": [], "meta": {}, "annotation_approver": null}
{"id": 388, "text": "Gardinerne bliver rullet fra om morgenen, og regnen falder stadig insisterende ned og gør alt pjaskvådt. Hvis du kan genkende billedet fra de fleste dage i denne måned, er det ikke så underligt. Denne september har nemlig været den mest regnfulde i 18 år. - På nuværende tidspunkt er vi oppe på 130 millimeter for september. Det er jo en del mere end de 73 millimeter, der er gennemsnittet for september, siger Nina Maria Bendixen, der er vejrvært i DR. Og hun regner med, at tallet når at blive en lille smule højere, inden dagen er omme. Vi har dermed ikke haft end vådere september måned siden september 2001, hvor der faldt i alt 137 millimeter regn. Men vi er stadig et godt stykke fra den vådeste september, der nogensinde er målt Danmark. Det var i 1994, hvor det regnede 162 millimeter. Det har denne gang næsten regnet dobbelt så meget, som det plejer i september. - Reelt set har vi kun haft tre tørvejrsdage i september. Og så har der været et par dage med meget lidt regn, fortæller Nina Maria Bendixen. Ellers har den bare stået på nedbør. Nina Maria Bendixen fortæller, at det allerede 11. september havde regnet lige så meget, som det plejer at gøre i hele måneden. - For september har man en normalværdi på 73 millimeter. Det er det, man forventer, der falder af regn i hele september. Hvis nu vi forestiller os en spand med vand for hele september, var den allerede fyldt op den 11. september, siger hun. Og vi lagde da også meget vådt ud. Alene 4. september faldt der 13 millimeter, og så var der nogle meget våde dage i weekenden. Oktober er i gennemsnit vådere end september, men alligevel forventer vejrværten, at der bliver mindre regn i den måned, vi er på vej ind i. - I næste måned kan vi næsten kun forvente, at nedbørsintensiteten falder, men man kan ikke vide det, for i denne måned burde det jo have været 73 millimeter. Og paraplyen er muligvis ikke nok i den kommende uge. Måske bliver det tid til at finde vinterjakken frem også. Vi kan nemlig se frem til meget lavere temperaturer, fortæller værten. - Det bliver rigtig koldt. Temperaturen falder meget, fordi vi får polarluft til Danmark, siger Nina Maria Bendixen.", "annotations": [], "meta": {}, "annotation_approver": null}
{"id": 329, "text": "En ny teknologi har vist sig at være så succesfuld, at man på bare seks år kan få bugt med et stort, forurenet område i Sydvestjylland. Nu er problemet bare, hvem der skal betale. 300.000 tons giftigt affald fra det daværende Grindstedværket blev i årene mellem 1956 og 1973 hældt ud i klitterne ved Kærgård Klitplantage mellem Vejers og Henne. Den dag i dag siver der stadig to tons af det kræftfremkaldende stof vinylchlorid ud i Vesterhavet om året, men nu er det lykkedes Region Syddanmark at finde en mulig løsning på problemet. En teknologi, der kombinerer såkaldt kemisk oxidation og biologisk nedbrydning, har gjort det muligt at fjerne det sidste af forureningen ved Kærgård Klitplantage, hvor der ikke blot er badeforbud, men også opholdsforbud på grund af den massive forurening. - Vi står på målstregen. Det eneste, vi mangler, er finansieringen, så vi kan nå hele vejen, siger Jørgen Fjeldsø, der er geolog i Region Syddanmark og projektleder på oprensningen. Om seks år kan området være helt renset for forurening for en anslået pris på 82 millioner kroner. Men de penge kan Region Syddanmark ikke finde i et budget, der lige nu hedder 50 millioner kroner om året til forureningssager, siger formand for regionsrådet Stephanie Lose (V). - Vi bruger de penge, vi har, til området, og vi er nødt til at være ærlige og sige, at hvis vi flytter dem alle sammen til Kærgård, så vil der være drikkevand, der potentielt bliver forurenet andre steder, og der kan være grunde, der ikke bliver kortlagt, som kan udgøre en forurening andre steder. Det synes jeg simpelthen ikke er holdbart, siger Stephanie Lose. Så på trods af, at det er regionerne, der har ansvar for oprydning af jordforureninger, rækker hun ud efter en hjælpende hånd fra miljøminister Lea Wermelin (S). - Det er dybt bekymrende, og noget vi skal have gjort noget ved. Derfor er det også godt, at regionen er på opgaven og hele tiden har forsøgt at sige, hvordan vi kan finde nogle teknologier, som rent faktisk kan hjælpe os, siger Lea Wermelin (S). Men i første omgang må der tålmodighed til, for først næste år vil miljøministeriet have en plan klar for, hvad der skal ske med de såkaldte generationsforureninger. - Hvor skal man starte? Hvor er de største trusler? Alt det her er noget, vi skal have lavet en samlet plan for, og det har jeg allerede mødtes og talt med Danske Regioner om, siger Lea Wermelin.", "annotations": [], "meta": {}, "annotation_approver": null}
{"id": 330, "text": "Marianne Lykkebo bor i Klattrup, der ligger i Vejle Kommune og cirka otte kilometer fra byens centrum. Men Vejles postnummer - 7100 - har hun ikke glæde af. Ved kommunesammenlægningen for 12 år siden var det nemlig ikke alle steder, at grænsen for de nye postnumre blev lagt lige hensigtsmæssigt. Derfor har Marianne Lykkebo postnummer i 7000 Fredericia, selv om hun altså bor i Vejle Kommune. - Vi oplever, at vi skal ud og køre utrolig langt for at hente vores pakker. Nogle gange bliver vi tilbudt at hente i Middelfart. Så har vi kørt 60 kilometer, før vi er hjemme igen, siger hun. Senest stod Marianne Lykkebo med problemet, da hun havde bestilt en pakke til Black Friday, som skulle leveres ved hendes adresse. Men da leverandøren havde for travlt til personlig levering, blev pakken i stedet afleveret i Fredericia, som ifølge leverandørens oplysninger var det nærmeste sted. Det gav Marianne Lykkebo en køretur på 18 kilometer hver vej for hente sin pakke i stedet for de cirka fire kilometer, der er hen til den pakkecentral, der rent faktisk er nærmest hendes hjem. Det er ikke kun pakkeposten, der kan være en udfordring, når man bor i Klattrup. Morten Dahl, som også er beboer i den lille by, mistede sin datter for cirka to et halvt år siden. Hun havde en alvorlig genfejl, og i forbindelse med hendes behandling stødte forældrene på udfordringer med postnummeret. - Da vi havde været på sygehuset i et halvt års tid og skulle udskrives, blev papirerne sendt til Fredericia Kommune. Det skete også, da vi skulle have en fysioterapeut tildelt. Det var frustrationer, man ikke havde lyst til at stå med, når man var i sådan en svær situation, siger Morten Dahl. Senere har postnummeret også forsinket byggeriet af det hus, Morten Dahl bor i. - Vi havde hyret en arkitekt fra Esbjerg til at tegne huset. Han sendte forståeligt nok planerne til Fredericia Kommune, og så gik der en måned ekstra med byggetilladelsen, fordi de skulle finde ud af, hvor den lå, siger Morten Dahl. I Klattrup har man søgt PostNord om en officiel ændring af postnummeret fra 7000 til 7100, men det er blevet afvist. PostNord har ikke ønsket at stille op til interview, men oplyser i en mail, at vurderingen er, at \"en ændring af postnummeret vil have større ulemper end fordele for postomdelingen. Erfaringen viser nemlig, at en ændring i årevis giver stor risiko for post, der forsinkes, fejlleveres eller må returneres, fordi afsendere ikke har opdateret deres adressedatabase\". Over hele landet er der borgere i mindre byer, som har postnummer i en anden kommune, end den de bor i, og folketingsmedlem Christoffer Melson (V) kan godt forstå, at det skaber frustrationer. - Det er en masse små eksempler, der generer folk i hverdagen, og jeg synes, det er på tide, at man gør noget ved det, siger han. Derfor vil han henvende sig til transportminister Benny Engelbrecht (S). Særligt fordi det ikke kun er PostNord, der uddeler pakker i dag. - Der er mange andre spillere end PostNord på markedet nu, og det er nok på tide at få kigget på det. Selvfølgelig vil der på den korte bane være nogle ulemper, men jeg synes, at PostNord burde tage den lange kikkert for øjet, siger Christoffer Melson (V).", "annotations": [], "meta": {}, "annotation_approver": null}
{"id": 331, "text": "Sygeplejerske Ingelise Vilhelmsen sidder i sin lille sundhedsklinik omgivet af plastre og gule kanylespande på en kæmpe byggeplads i Taulov ved Fredericia. Hun tjekker John Gillons hals og lunger for at se, om han har en infektion. John Gillon er fra Irland og en af de 1.000 ansatte, der er ved at bygge internetgiganten Googles 46.000 kvadratmeter store datacenter uden for Fredericia. Tre gange om ugen kan de finde sygeplejerske Ingelise Vilhelmsen på pladsens sundhedsklinik. Her behandler hun de skader, medarbejderne får på byggepladsen, men hun kan også lave almene sundhedstjek som at måle blodtryk, kolesteroltal og blodsukker. Indtil videre er medarbejderne kun kommet forbi med småskader. - Men der er flere gange, hvor vi har henvist dem til skadeklinikken enten i Vejle eller Kolding til røntgen, siger Ingelise Vilhelmsen. Det varierer, hvor mange ansatte der kommer fra andre lande. Lige nu er det omkring 80 procent. Og dem kan Ingelise Vilhelmsen hjælpe videre i det danske sundhedssystem. For når man kommer fra et andet EU-land og ikke taler dansk, kan en simpel ting som at finde en dansk familielæge være en stor udfordring. Ingelise Vilhelmsen mener, at det er vigtigt, at hun kan hjælpe medarbejdere, der har brug for at blive tilset af dansk sundhedspersonale. - De fleste er jo mega glade, fordi de kan gøre det indenfor arbejdstid og ikke skal rive en uge ud af kalenderen for at blive set af en læge. Så jeg har kun mødt meget positive tilkendegivelser, siger hun. Kommunikationschef Jesper Vangkilde fra Google mener, at sygeplejerskens fokus på sundhed er med til at skabe et sikkert arbejdsmiljø. - Det giver rigtig god mening, fordi det forebygger mange skader og gør, at folk er bedre i stand til at passe deres arbejde, siger Jesper Vangkilde. Michael Mathiesen fra arbejdsgiverforeningen Dansk Byggeri Sydjylland har aldrig hørt om sådan en ordning før, men han synes, at det er en rigtig god idé. Både til at klare småskrammer, men også til almindeligt sundhedstjek. - Det tager to minutter at gå ind til en sygeplejerske på byggepladsen og få en undersøgelse, så det er klart, at man vil benytte sig af det, siger han. Michael Mathiesen tror, at andre store byggepladser kan få gavn af en lignende ordning. Gruppeformand for bygge- og anlægsområdet hos 3F i Fredericia Flemming Rasmussen kan også godt lide initiativet med en sygeplejerske på byggepladsen. Han forestiller sig, at sygeplejersken kan tage sig af mindre skader, men også at vedkommende kan være afgørende i akutte situationer, hvor en ansat eksempelvis får et hjertestop. - Der vil sygeplejersken kunne træde til med førstehjælp. Så der giver det god mening, siger han. Tilbage i klinikken fortæller John Gillon, at han flere gange har været hos sygeplejersken, denne gang fordi han er forkølet. Derfor tager Ingelise Vilhelmsen hans infektionstal. De ser fine ud, så hun råder ham til at drikke noget varmt og spise halspastiller, så det ikke gør ondt i halsen. Ingelise Vilhelmsen er ansat på deltid på Googles byggeplads og er at finde i klinikken tre dage om ugen.", "annotations": [], "meta": {}, "annotation_approver": null}
{"id": 332, "text": "16-årige Signe Hjort har som så mange andre et fritidsjob ved siden af sin skolegang. Men hvor mange af de andre måske går med aviser eller arbejder i et supermarked, er Signe Hjort ansat på Plejecenter Sydtoften i Grindsted. Her hedder jobbeskrivelsen: tal med de ældre, spil nogle spil med dem, læs for dem eller hold dem i hånden. - Man kan mærke, at man gør en forskel. De smiler, hver gang vi kommer, og der er meget snak, når vi er her. Før jeg startede, kunne jeg måske ikke forestille mig at arbejde med sådan noget her i fremtiden, men nu kan jeg godt, siger Signe Hjort. Projektet med at ansætte ungarbejdere på plejecentrene som varme hænder har været en succes over hele linjen, siger Gurli Gregersen, der er leder af Plejecenter Sydtoften. - De ældre snakker om de unge piger hver eneste dag. Borgerne her elsker dem. De deltager ikke i plejen, men er bare varme hænder. Jeg kan kun anbefale andre at gå den her vej, siger Gurli Gregersen. Og nu får hun sin vilje. Billund Kommune har nemlig besluttet at udvide ordningen, så alle otte plejecentre i kommunen skal have ungarbejdere ansat, såfremt de siger ja tak. Det projekt kaster kommunen 870.000 kroner i om året. - Vi vil gerne udbrede, at arbejdet på et plejecenter er et udmærket arbejde. Det har så vist sig, at beboerne på plejecentrene også er rigtig glade for de unge, og derfor har vi udvidet det til alle plejecentre, siger Robert Terkelsen (V), der er formand for voksenudvalget i Billund Kommune. For de penge er der råd til at ansætte i alt 16 unge i fritidsjob, som skal have 12 timer om ugen hver. - Folk siger tit, at ’det jo bare er at tørre røv på gamle mennesker’, men det er det jo slet ikke. Vi snakker om familie, fortiden, hvad de har oplevet i deres liv, og hvordan det går med min skole. Man lærer helt vildt meget af at snakke med dem og at høre dem fortælle om deres barndom, og hvordan de har været ude i verden, siger 16-årige Signe Hjort. Ordningen er primært til for de ældres skyld, og derfor er det vigtigt, at Gerda Nielsen, der er beboer på Plejecenter Sydtoften, er tilfreds med de unge. Og det er hun. - Det er rigtig dejligt. Vi står og venter på, at de skal komme, og hvis de ikke kommer, står vi og siger: ’Det er da mærkeligt, de ikke er kommet i dag’. De er nogle søde piger og de hjælper os, så det er godt at have dem, siger Gerda Nielsen.", "annotations": [], "meta": {}, "annotation_approver": null}
{"id": 333, "text": "Partistifter Uffe Elbæk går fra sit eget parti og bliver løsgænger. Det samme gør folketingsmedlemmerne Rasmus Nordqvist, Susanne Zimmer og Sikandar Siddique. Det oplyser Uffe Elbæk i et brev til Alternativets medlemmer, som kan læses i sin fulde længde på . Elbæk skriver i brevet, at han ikke længere kan genkende det parti, han var med til at starte: - Så når jeg nu hopper ud af Alternativet-bussen og op på min egen grønne cykel, er det fordi, jeg ikke længere kan genkende det Alternativ, som jeg var med til at starte. - Det lyder selvfølgelig meget sort-hvidt. Og det er det også. For jeg ved om nogen, hvor mange fine initiativer og tiltag, der finder sted i alle hjørner af Alternativet hver eneste ene dag – og givet også vil gøre det i fremtiden. Dermed er Torsten Gejl eneste tilbageværende medlem af folketingsgruppen. Han skriver i et opslag på Facebook, at han nu vil tage en drøftelse med bestyrelsen i Østjyllands Storkreds, hvor han er opstillet og valgt. Samtidig skriver Torsten Gejl, at han vil udtale sig til pressen på torsdag. Den nu forhenværende gruppeformand Susanne Zimmer siger til DR Nyheder, at hun ikke føler, hun kan fortsætte under partiets politiske leder Josephine Fock, der er blevet kritiseret for at have en grænseoverskridende ledelsesstil. - Vi er desværre i en situation nu, hvor jeg tror, at jeg bedre kan arbejde for Alternativets fine politik uden for Alternativets folketingsgruppe. Jeg har brug for et tillidsfuldt samarbejde med min politiske leder, og det føler jeg ikke, at jeg har. Udmeldelserne sker efter møde i Folketingsgruppen her til eftermiddag, hvor dagsordenen var hovedbestyrelsens beslutning om at bakke op om politisk leder Josephine Fock, hvis ledelsesstil er blevet kritiseret af en række partimedlemmer. Tidligere politisk ordfører Rasmus Nordqvist bekræfter over for DR Nyheder, at han og de tre andre medlemmer af folketingsgruppen forlader partiet. Han siger samtidig, at de sidste ugers interne proces har \"været meget, meget ubehagelig og meget hård.\" - Det er ikke længere det politiske projekt, jeg kan se mig selv som en del af. Derfor er den naturlige konsekvens at sige farvel og overlade det til de mennesker, der gerne vil fortsætte arbejdet. Rasmus Nordqvist stillede op til valget af ny forperson i partiet 1. februar, hvor Josephine Fock vandt. Det gjorde han med hele folketingsgruppens opbakning. I dag afviser han, at han og de tre andre frafaldne medlemmer af folketingsgruppen er på vej til at stifte et nyt parti. - Det er overhovedet ikke intentionen lige nu. Jeg har meldt ud, at jeg vil være en uafhængig grøn stemme, og det har de andre også. Nu må vi se, hvordan vi vil organisere os. Men det er ikke min intention at starte et nyt parti, nej. Sikandar Siddique begrunder ligeledes sin udmeldelse med de mange konflikter i partiet. - Jeg valgte i sin tid Alternativet, fordi værdierne var håb og empati, og i bund og grund var det et frihedsparti. Desværre kan jeg nu konstatere, at jeg ikke længere føler, at jeg kan være den frie stemme for minoriteterne fra Alternativets platform, siger han til DR Nyheder. Flere medlemmer af Alternativet har på det seneste forladt partiet efter kritikken af Josephine Fock. Det tidligere folketingsmedlem blev valgt som Uffe Elbæks afløser 1. februar efter et kampvalg, hvor ingen fra folketingsgruppen støttede hendes kandidatur. Tre uger efter valget bragte dagbladet Information en artikel om krænkende adfærd fra Josephine Fock i perioden 2015 til 2018. Her blev hun anklaget for at have rusket i andre. Siden da har flere medlemmer udbygget kritikken og berettet om et voldsomt temperament. Efter folketingsgruppens beslutning siger Josephine Fock, at hun er ked af, at hendes person er omdrejningspunktet for den dramatiske udvikling i partiet: - Det har jeg det da rigtig forfærdeligt med. Det har været forfærdeligt at blive udstillet på den måde – særligt når det tydeligvis er fra en forholdsvis lille kreds, der alle sammen har peget på en anden politisk leder. Hun fortæller samtidig, at hun i den seneste tid har overvejet at trække sig som leder af partiet. - Det har været voldsomt for mig at opleve. Virkelig, virkelig slemt. Det er også derfor, jeg har stillet mig selv spørgsmålet rigtig, rigtig mange gange: \"Er det mig, der skal stå i vejen for det her?\". - Men der må jeg bare sige, at der er massiv opbakning til mig ude i baglandet. Og det bliver jeg også nødt til at respektere, Hvis jeg tog mit gode tøj og gik, så ville jeg for alvorlig give Alternativet dødsstødet. Josephine Fock mener samtidig, at partiets politiske fundament og organisation er stærk nok til at føre Alternativet videre efter den nuværende krise. - Vi kan rejse os som en Fugl Føniks, siger hun. Hovedbestyrelsen mødtes seneste for to dage siden, hvor ti ud af de 17 medlemmer udtrykte fortsat opbakning til Josephine Fock. Efter dagens udvikling skriver bestyrelsen nu, at man ønsker de fire folketingsmedlemmer det bedste i forhold til det valg, de har truffet. - Vi vil gerne sige tak for den dedikerede indsats, alle har gjort for at løfte Alternativets politiske program og dermed markant præge hele den politiske dagsorden. En særlig tak skal lyde til Uffe Elbæk for at være en stor inspiration og drivkraft. Hovedbestyrelsen bekræfter samtidig, at der fortsat er tillid til partiets leder. - Vi ser frem til samarbejdet med vores politiske leder Josephine Fock, og vi glæder os til sammen at udvikle vores parti til at være et endnu stærkere alternativ i dansk politik. Alternativets Unges landsledelse meddeler til gengæld, at ledelsen i kølvandet på de seneste dages begivenheder har har besluttet at trække deres medlem Oliver Milan ud af partiets hovedbestyrelse på ubestemt tid. Samtidig trækker partiets ungdomsafdeling deres to medlemmer ud fra Alternativets politiske forum. Det skriver partiets ungdomsafdeling i en pressemeddelelse: - Derudover vil der blive lagt op til en diskussion om samarbejdet på landsmødet i april, hvor der også vil blive stemt om fortsættelse af samarbejdet. - Dette skal ses som et modsvar til den seneste tids sager og håndtering fra diverse ledelsesrum i Alternativet. Vi har svært ved at genkende partiet og de værdier, vi sammen står på.", "annotations": [], "meta": {}, "annotation_approver": null}
{"id": 334, "text": "At lære det kinesiske sprog og blive klogere på den kinesiske kultur har aldrig været noget, der tiltrak tusindvis af ansøgere, men siden 2014 er de forholdsvis få ansøgere til kinastudier endda blevet endnu færre. Det viser tal fra Uddannelses- og Forskningsministeriet. Og det er noget skidt, hvis man spørger Dansk Erhverv. - Vi ser det som en ærgerlig tendens, for der er ingen tvivl om, at kinesisk bliver et vigtigt sprog at beherske i rigtig mange danske eksportvirksomheder. Kina er gået fra at være et mindre fjernmarked til virkelig at være et vigtigt eksportmarked for mange danske virksomheder, siger chef for det internationale kontor hos Dansk Erhverv, Michael Bremerskov Jensen. Derfor kan de manglende studerende give problemer for virksomheder som Aller Aqua i Christiansfeld, der sælger fiskefoder til Kina, siger direktør Hans Erik Bylling. - Vi har brug for at udvide vores virksomhed i Kina, og der har vi brug for folk, der har en forståelse for kinesisk sprog og kultur, siger Hans Erik Bylling. Astrid Bruun Mikkelsen har siden 2016 læst kinastudier på Københavns Universitet, og hun har som tutor for de nye elever med egne øjne set, hvordan der er kommet færre studerende til. - Der var 56, der startede på min årgang, og i år og sidste år startede der kun 40 studerende, siger Astrid Bruun Mikkelsen. Hun havde selv kinastudier som tredjeprioritet i sin tid. Egentlig ville hun gerne læse kunsthistorie, men det var svært at komme ind. - Jeg tænkte, at jeg ville droppe ud, hvis det ikke var spændende. Men det var meget bedre end de forventninger, jeg nærmest slet ikke havde, siger 24-årige Astrid Bruun Mikkelsen, der håber, at udviklingen vender. - Det er en mega ærgerlig udvikling, for det betyder jo, at vi bliver nedprioriteret, og vores undervisere får færre ressourcer, siger hun. På kinastudier på Københavns Universitet læser også Klara Noer Kondrup Larsen. Hun er 25 år gammel og har været i gang med studiet i et enkelt semester. - Jeg er sindssygt glad for det, og jeg er positivt overrasket. Det undrer mig, og vi har talt en del om, hvorfor det ikke er mere populært, end det er. Det bør jo være det sprogstudie i Danmark, der er mest brugbart, siger Klara Noer Kondrup Larsen. Hun drømmer om at lave kulturformidling for virksomheder, og det tiltaler hende, at studiet giver mulighed for at have arbejdsplads i det meste af verden. - Det er et vildt poetisk sprog, og det er helt vildt sjovt at lære tegnene. Vi har lært 600 tegn på første semester, og vi har fantastiske lærere, der underviser på fede måder, siger Klara Noer Kondrup Larsen. Man kan også læse kinesisk på IBA i Kolding, og her er ansøgertallet uændret i de seneste år.", "annotations": [], "meta": {}, "annotation_approver": null}
{"id": 335, "text": "Efter at have meldt sig ud af Alternativet for at blive løsgænger sammen med tre andre af partiets fem folketingsmedlemmer, tager partiets grundlægger, Uffe Elbæk, bladet fra munden. - Sagt med både ydmyghed og respekt: Jeg havde bare ikke regnet med, at Josephine Fock meldte sig som kandidat, siger Uffe Elbæk til DR Nyheder. Dermed sætter han ord på kimen til den konflikt, der har martret partiet, siden Alternativets medlemmer i februar valgte, hvem der skulle tage over efter ham som politisk leder. - Folketingsgruppen ønskede en anden kandidat, men var fuldstændig klar på, at det ikke var ham, der vandt. - Ja. Men vi var også klar på at arbejde sammen med den, der så blev valgt. I det her tilfælde var der så nogle meget specifikke personlige konflikter med en af kandidaterne, og det var desværre den kandidat, der vandt. Uffe Elbæk meddelte 16. december sidste år, at han ville træde tilbage som politisk leder af Alternativet. Dengang sagde han: - Jeg kan aflevere Alternativet i god, solid stand - det er et parti i harmoni med sig selv. Vi ved, hvor vi vil hen. Vi har fået et tillidsfuldt forhold til den nye regering. Jeg synes ikke, man kan skabe en bedre platform for en ny politisk leder at træde ind på. Siden Josephine Fock blev valgt som Uffe Elbæks arvtager 1. februar, har partiet været i åben krig med sig selv. Og i sidste uge blev Uffe Elbæk afkrævet svar af sin egen opstillingskreds i København. Men han kunne ikke få sig selv til at efterkomme kravet om offentligt at bakke op om Josephine Fock, fortæller han. - Det med at gå ud og aflægge ed over for den politiske leder. Det minder om en enten-er-du-med-os-eller-imod-os-kultur. Det ligger så fjernt fra det, jeg forbinder med Alternativet, siger Uffe Elbæk. Han retter også skytset mod partiets hovedbestyrelse, som igennem hele forløbet har bakket Josephine Fock op og afvist anklager om ruskeri og verbale overfald, som flere medlemmer anonymt har berettet om. Den håndtering af sagen kan Uffe Elbæk ikke stå inde for. - Jeg har været inde foran hovedbestyrelsen og fortælle min version af nogle af de konflikter, der har fundet sted. Og alligevel går et flertal i hovedbestyrelsen ud og bakker op om den nuværende politiske leder, Josephine Fock. - Og der må jeg bare sige, at der er et flertal, der vil noget andet, end det jeg vil. Det må jeg så handle på. I hælene på Uffe Elbæk følger tre andre medlemmer af folketingsgruppen: Susanne Zimmer, Sikandar Siddique og Rasmus Nordqvist. Det eneste tilbageværende medlem af folketingsgruppen er politisk ordfører Torsten Gejl, der endnu ikke har meldt ud, om han fortsætter i Alternativet.", "annotations": [], "meta": {}, "annotation_approver": null}
{"id": 336, "text": "Alternativets ungdomsparti tager skarpt afstand fra sit eget moderparti mandag, hvor partiet er i en krise, der er så stor, at det truer Alternativets eksistens. Tre folketingsmedlemmer og partistifter Uffe Elbæk har mandag forladt partiet på grund af et opgør med leder Josephine Fock. Ungdomspartiet har svært ved at genkende partiet og vil trække sine medlemmer ud af partiets hovedbestyrelse og beslutningsorgan \"på ubestemt tid\". - Dette skal ses som et modsvar til den seneste tids sager og håndtering fra diverse ledelsesrum i Alternativet. Vi har svært ved at genkende partiet og de værdier, vi sammen står på, lyder det i en pressemeddelelse. Flere medlemmer af hovedbestyrelsen har også meldt sig ud. Af politiske profiler er kun Josephine Fock og Torsten Gejl tilbage. Han er det eneste medlem af folketingsgruppen. De vil sammen videreføre partiet, der også har en snes byråds- og regionrådsmedlemmer. De fire medlemmer, der forlader partiet, bliver løsgængere. De svarer ikke på, om de vil stifte et nyt parti sammen. Josephine Fock blev 1. februar valgt som leder af partiet af baglandet, men folketingsgruppen havde ikke tillid til hende. For nogle uger siden beskyldte anonyme kilder i dagbladet Information Fock for at overfuse og ruske i ansatte, da hun sad i Folketinget under Uffe Elbæks ledelse. Med artiklen brød krisen i Alternativet ud i fuld flor, og efter flere møder erklærede hovedbestyrelsen støtte til Fock. Det fik de fire folketingsmedlemmer til at forlade partiet. Pressechefen og flere medlemmer af hovedbestyrelsen har også forladt partiet. /ritzau/", "annotations": [], "meta": {}, "annotation_approver": null}
{"id": 337, "text": "Én efter én har en række fremtrædende medlemmer forladt Alternativet i den seneste tid - og i dag valgte fire ud af partiets fem folketingsmedlemmer at gå. Med Uffe Elbæk, Rasmus Nordqvist, Susanne Zimmer og Sikandar Siddiques exit er der dermed kun Torsten Gejl tilbage i folketingsgruppen for partiet. Blødningen i Alternativet er sket efter intern uro i partiet, hvor et snævert flertal i hovedbestyrelsen bakker op om den nye politiske leder Josephine Fock. Opbakningen er på trods af, at Josephine Fock af flere medlemmer er blevet beskyldt for tidligere at have overfuset og rusket fysisk i andre, hvad hun selv afviser. DR Nyheder har set nærmere på de navne, der har forladt partiet siden valget af den nye politiske leder 1. februar. Den største åreladning i Alternativet fandt sted mandag eftermiddag, da partiets medstifter og tidligere politiske leder Uffe Elbæk valgte at gå sammen med tre andre folketingsmedlemmer. Her fortalte den tidligere leder af partiet, at det for ham personligt var uacceptabelt, at han af sin opstillingskreds var blevet bedt om at bakke offentligt op om Josephine Fock. - Det med at gå ud og aflægge ed over for den politiske leder. Det minder om en enten-er-du-med-os-eller-imod-os-kultur. Det ligger så fjernt fra det, jeg forbinder med Alternativet, sagde Uffe Elbæk i dag. Samtidig gav han udtryk for, at han er skuffet over hovedbestyrelsen: - Jeg har været inde foran hovedbestyrelsen og fortælle min version af nogle af de konflikter, der har fundet sted. Og alligevel går et flertal i hovedbestyrelsen ud og bakker op om den nuværende politiske leder, Josephine Fock. Den tidligere politiske ordfører stillede op som kandidat til valget af forperson for Alternativet med opbakning fra hele folketingsgruppen. I dag begrundede Rasmus Nordqvist sin exit med de seneste ugers interne proces i partiet, som han har fundet \"meget, meget ubehagelig og meget hård\". - Det er ikke længere det politiske projekt, jeg kan se mig selv som en del af. Derfor er den naturlige konsekvens at sige farvel og overlade det til de mennesker, der gerne vil fortsætte arbejdet. Den forhenværende gruppeformand Susanne Zimmer sagde i dag til DR Nyheder, at hun ikke føler, hun kan fortsætte under partiets politiske leder, Josephine Fock. - Vi er desværre i en situation nu, hvor jeg tror, at jeg bedre kan arbejde for Alternativets fine politik uden for Alternativets folketingsgruppe. Jeg har brug for et tillidsfuldt samarbejde med min politiske leder, og det føler jeg ikke, at jeg har. Folketingsmedlem Sikandar Siddique begrunder ligeledes sin udmeldelse med de mange konflikter i partiet. I stedet bliver han nu løsgænger i Folketinget ligesom sine tre kolleger. - Jeg valgte i sin tid Alternativet, fordi værdierne var håb og empati, og i bund og grund var det et frihedsparti. Desværre kan jeg nu konstatere, at jeg ikke længere føler, at jeg kan være den frie stemme for minoriteterne fra Alternativets platform, sagde Siddique i dag til DR Nyheder. På hovedbestyrelsens ekstraordinære møde for to dage siden, var det et snævert flertal på 10 ud af de 17 medlemmer, der endte med at bakke op om Josephine Fock som politisk leder. Det fik mandag morgen bestyrelsesmedlem Marianne Karlberg til at meddele på sin Facebook-profil, at hun trækker sig. Her skriver hun, at hun melder sig ud, fordi hun ikke har tillid til Josephine Fock - \"hverken som person eller inspirator for vores parti\". Tidligt mandag aften henvendte hovedbestyrelsesmedlem Malene Grindsted sig også til partiets medlemmer med en Facebook-opdatering: - Hovedbestyrelsen har i den seneste tid, som I ved, haft samtaler med hhv. Josephine og en række personer, der har henvendt sig til Hovedbestyrelsen. På baggrund af disse, samt eksempler på Josephines ageren ift. folketingsgruppen, har jeg ikke længere tillid til, at Josephine er den rette politiske leder for Alternativet. - Det er med stor sorg, at jeg melder mig ud af et parti og en bevægelse, som jeg har haft så grundlæggende en tro på. Alternativets pressechef Rune Langhoff meldte mandag morgen på sin Twitterprofil, at han både forlader sit job og partiet. Han har dog ikke ønsket at forklare, hvorfor han har taget den beslutning. Hovedbestyrelsens opbakning til Josephine Fock er også den direkte årsag til, at tidligere talsperson for bestyrelsen Leila Stockmarr har valgt at trække sig fra Alternativet. Stockmarr, der er tidligere politisk chef og rådgiver for partiet på Christiansborg, meldte sig i går ud. - Det faktum, at et flertal i hovedbestyrelsen bakker op om Josephine Fock som politisk leder for Alternativet, har for mig været dråben, der fik bægeret til at flyde over, i forhold til mit fortsatte politiske engagement i Alternativet, sagde hun til DR Nyheder. Tidligere kulturborgmester i København og medstifter af Alternativet Niko Grünfeld meldte i slutningen af februar ud, at han ikke har tillid til Josephine Fock som leder, og at han heller ikke billiger, hvordan hovedbestyrelsen har håndteret kritikken af hendes person. Derfor valgte han at trække sig for at blive løsgænger i Københavns Borgerrepræsentation. Til DR sagde Niko Grünfeld i den forbindelse, at partiet lige nu er midt i et Forleden fortalte byrådsmedlem i Silkeborg Kommune Claus Løwe Klostergård til Midtjyllands Avis, at han havde meldt sig ud af Alternativet og ind i SF. - Med den proces, der har været omkring formandsskiftet, har partiet desværre vist sig ikke at kunne leve op til egne værdier, og det virker for mig utroværdigt, sagde han til avisen. Anders Stjernholm er måske mest kendt som komiker, men han har også været aktiv i Alternativet. I slutningen af 2017 var han midlertidig medlem af Folketinget. Den 11. marts meldte han sig ud. Han har ikke tillid til den nye politiske leder. - Men Josephines gode intentioner til trods, nærer jeg ikke tillid til, at hun er blevet mærkbart bedre til at lytte, samarbejde og lede. Et indtryk jeg nu har fået bekræftet fra for mange uafhængige kilder, skriver han på Facebook. Medlem af hovedbestyrelsen Erkan Yildiz skrev den 10. marts på sin Facebook-profil, at han også siger farvel til Alternativet. Han videregav den besked, han havde sendt til partiets hovedbestyrelse. \"Den kaotiske udvikling og flere stifteres afgang, heriblandt Uffe Elbæks, har forstærket min tro på, at tiden til at tage afsked med partiet er kommet. Da jeg stillede op til Hovedbestyrelsen sidste år, var en af grundene at jeg ville arbejde for en mere gennemsigtig bestyrelse. Jeg må konstatere, at jeg ikke er lykkedes med dette mål.\" skrev han. Ulla Sandbæk var i Folketinget for Alternativet fra 2015 til 2019. Hun var én af dem, der fortalte partiets hovedbestyrelse om sine oplevelser med Fock, men følte ikke, det blev taget alvorligt. Det tog hun konsekvensen af.", "annotations": [], "meta": {}, "annotation_approver": null}
{"id": 338, "text": "Når 23-årige Anette Grau tager på arbejde, er der ofte rigtig lang tid, til hun kommer hjem. Hun er nemlig lastbilchauffør, og hun er en af de chauffører, der er på farten i lang tid ad gangen. - Jeg møder ind mandag og kommer hjem igen fredag. Jeg bor i lastbilen, siger Anette Grau, der er født i Christiansfeld, men i dag bor i Frørup. Hun faldt pladask for faget allerede i børnehavealderen. Begge hendes forældre er lastbilchauffører, og Anette elskede, når de kom og hentede hende fra børnehaven i deres lastbiler. - Jeg synes klart, at jeg var den, der blev hentet på den sejeste måde. Og jeg kunne høre på lyden af lastbilerne, hvem af dem, der kom og hentede mig. Det har bare altid været noget for mig, siger Anette Grau. Anette Grau skiller sig ud fra mængden, når hun holder på de store rastepladser med de andre chauffører. I øjeblikket er det kun én procent af de nyuddannede godschauffører i Danmark, der er kvinder. Og det er et problem i en branche, der tørster efter nye kræfter. 50 procent af alle landets lastbilchauffører er nemlig over 50 år, og tal fra Styrelsen for Arbejdsmarked og Rekruttering viser, at der i 2018 var cirka 1.075 ledige stillinger i branchen som følge af forgæves rekruttering. - Der er et generelt behov for at øge arbejdsudbuddet i branchen, og så ser vi et stort potentiale i at få kvinder ind i branchen. Der er meget få kvinder ude på vejene i øjeblikket, siger Trine Plesner, der er arbejdsmarkedschef i brancheforeningen for den danske vejgodstransport, ITD. Derfor afholder ITD i dag en netværksdag for kvinder i transportbranchen. Den foregår i Børkop og har til formål at give kvinderne et større netværk, samt at ITD kan lære lidt af dem. - Det er både en dag, hvor kvinderne kan erfaringsudveksle med hinanden, men også hvor vi som brancheorganisation kan komme i dialog med kvinderne og finde ud af, hvordan vi kan gøre det mere attraktivt for dem, siger Trine Plesner. Anette Grau blev udlært som lastbilchauffør fra EUC Lillebælt i sommer. Hun har allerede et netværk af andre kvindelige chauffører, som hun ofte bruger, når hun oplever noget i branchen. - Netværket betyder rigtig meget, og vi kan snakke med hinanden om tingene, og hvis man møder en kunde med fordomme, er det rart at kunne ringe til dem og sige det. Jeg vil hellere spørge en anden kvindelig chauffør, fordi de dømmer mig ikke, hvis jeg har lavet en fejl eller er kørt forkert, siger Anette Grau. I det hele taget er det mest hos kunderne, hun oplever en forskelsbehandling. Langt hovedparten af de mandlige chauffører er glade for, at hun er der, og behandler hende som alle andre. Men hun kan godt mærke, at der er lidt ekstra pres på. - Man skal være lidt bedre, når man er kvinde, så der ikke er nogen, der peger fingre ad dig, siger Anette Grau, der selv har valgt, at hun vil sove i lastbilen i hverdagen, fordi det giver hende mindre spildtid, men hun understreger, at alle regler bliver overholdt. Fra hendes kvindelige kollegaer i branchen hører hun da også af og til historier om, at de er blevet hånet. Selv har hun oplevet, at der blev sået tvivl om, hvorvidt hun kunne finde ud af at bakke, eller om ’hun ikke skulle gå derhjemme’ i stedet for. - Det irriterer mig, at der er nogle, der oplever forskelsbehandling, for vi er her på de samme vilkår, og vi kan det samme. Jeg passer mit arbejde, og jeg gør rent faktisk et godt stykke arbejde, for det betyder noget for mig, siger hun. Anette Grau er ansat hos Vognmand Jonas Leth. Et lille firma med få vogne, til gengæld oplever hun sammenholdet og samarbejdet, når hun holder på rastepladserne sammen med op til 50 andre chauffører. - Der er et stort sammenhold mellem danske chauffører. Og du kommer også ud flere gange om dagen, så du sidder ikke stille hele dagen, som mange tror. Du læsser meget af og møder forskellige mennesker. Det er et fedt erhverv og også et fysisk arbejde, siger hun. Løsningen på, hvordan man tiltrækker flere kvinder til faget, er ifølge Anette Grau, at der skal sættes fokus på, hvor fedt et sammenhold, der er, chaufførerne imellem. Og så er der faktisk ikke så stor forskel på at være kvindelig eller mandlig chauffør. - Altså jeg vil gerne holde ind steder, hvor der er et rent toilet. Jeg føler ikke for bare at sætte mig ude ved siden af lastbilerne, så jeg sigter efter steder med gode toiletfaciliteter, men ellers synes jeg ikke, der er de store forskelle, siger Anette Grau.", "annotations": [], "meta": {}, "annotation_approver": null}
{"id": 339, "text": "Sydøstjyllands Politi har sigtet tre personer for mandatsvig, efter at Sygehus Lillebælt har politianmeldt en tidligere betroet medarbejder for millionsvindel med sygehusets midler. Blandt de tre sigtede er den nu tidligere medarbejder. Det er noget, der ryster fællestillidsrepræsentant for DJØF i Region Syddanmark og næstformand for Hovedudvalget Lone Rasmussen. - Jeg er dybt chokeret. Jeg har kun lige set overskrifterne, og det chokerer mig. Jeg er utrolig ked af, at vi har haft sådan en ansat hos os, og vi har det da heldigvis ikke længere, siger Lone Rasmussen. Hun fortæller, at det er det mulige svigt af sygehusets patienter, der fylder hos de ansatte i dag. - De penge kunne have været anvendt til pleje af vores patienter, og det er de tanker, der går igennem hovedet på folk, siger Lone Rasmussen. Sygehus Lillebælt anmeldte den 4. oktober en nu tidligere medarbejder til politiet, og det førte den 11. december til, at Sydøstjyllands Politi ransagede tre ejendomme i Vejle, på Fyn og på Sjælland. Her blev tre personer anholdt, heriblandt den tidligere medarbejder på Sygehus Lillebælt. De tre personer blev ikke fremstillet i grundlovsforhør og er derfor løsladt igen, men de er stadig sigtet i sagen. Lederen af Efterforskningscenter Midt i Vejle, Carsten Thostrup, fortæller, at man sandsynligvis skal 'pænt ind i 2020', før der eventuelt bliver rejst tiltale i sagen. Sagen har allerede fået konsekvenser internt hos Sygehus Lillebælt. Det siger Poul Erik Svendsen (S), der er formand for Sundhedsudvalget i Region Syddanmark. - Jeg ved, at man har set på egen praksis og på, om der er kontroller, der burde være skarpere, siger han. Poul Erik Svendsen forventer at få en orientering om, hvilke tiltag Sygehus Lillebælt har gjort for at forhindre lignende situationer i fremtiden. - Vi har nogle udmærkede systemer, men i ethvert system vil der være nogle huller, og det gælder selvfølgelig om at omkredse dem, så godt man kan, siger Poul Erik Svendsen. Det har ikke været muligt for DR at interviewe sundhedsminister Magnus Heunicke (S) om sagen, men han har sendt følgende skriftlige kommentar til den mulige svindel på Sygehus Lillebælt: - Det lyder som en meget alvorlig sag. Sagen bliver lige nu efterforsket af politiet – derfor kan jeg ikke forholde mig til detaljer i sagen – men jeg følger udviklingen tæt, lyder det fra ministeren.", "annotations": [], "meta": {}, "annotation_approver": null}
{"id": 340, "text": "I 2020 skal antallet af hjemløse højst være 4.000 personer. Sådan lød målet fra den daværende regering i 2013. Men realiteten er, at 6.431 mennesker i dag står uden bolig. Derfor sad social- og indenrigsminister Astrid Kragh (S) i går i åbent samråd, efter Alternativets Torben Gejl havde indkaldt hende. Hos Landsorganisationen for Hjemløse overrasker det ikke forkvinde Christina Strauss, at antallet at hjemløse er steget i stedet for at falde. - Det er ikke nok at beslutte en målsætning, hvis man ikke sætter ind med massiv hjælp, siger Christina Strauss. For hjemløshed handler ikke kun om et sted at bo; mange hjemløse er også misbrugere og psykiatriske patienter. - Man er nødt til at tage fat i de her misbrugsproblemer, man er nødt til at tage fat i psykiatrien, og man er nødt til at sørge for, at der er boliger til rådighed, siger Christina Strauss. Det bakkes op af formanden for de hjemløses organisation i Trekantområdet, Henrik Nørgaard Christensen. Han siger, at mange af de hjemløse har både misbrug af for eksempel stoffer og alkohol og psykiske problemer at slås med. Når de henvender sig på et misbrugscenter, får de at vide, at de er for psykisk syge til at få behandling. Og når de opsøger psykiatrisk behandling, lyder beskeden, at deres misbrug er for stort til, at de kan få behandling, fortæller Henrik Nørgaard Christensen. - Hvem skal så hjælpe dem? Det er et stort problem, synes jeg, siger han. I den her uge besøgte social- og indenrigsminister Astrid Krag (S) Trekantområdet, hvor hun talte med repræsentanter for de hjemløse. Hun vil gerne reducere antallet af hjemløse, men også andre typer af udsatte danskere. - Det kræver, at der er billige boliger nok, og at vi bliver bedre til at hjælpe folk med misbrug og psykisk sygdom, så de ikke falder igennem systemet som i dag, lød det fra Astrid Krag. 28-årige Claus Christoffersen fra Fredericia er tidligere hjemløs og misbruger. Han ved, at det er svært at finde en billig lejlighed. For eksempel kan et indskud til en bolig være op til seks måneders husleje. - Og i de tilfælde siger kommunen mange gange nej til at hjælpe, siger Claus Christoffersen. Han var heldig at få hjælp af en sagsbehandler og en boligforening, så han nu har sin egen lejlighed. Og det er vigtigt, hvis hjemløse skal videre i livet, siger han. - Det har givet mig ro på, og jeg kan begynde at fokusere på uddannelse og fremtiden, siger Claus Christoffersen. Han skal nu i gang med 10. klasse og regner med at starte på pædagoguddannelsen om et år. I Fredericia er man lykkedes med at skaffe hjemløse tag over hovedet. Bjarne Dahlmann, der er leder af Kirkens Korshær i Fredericia, fortæller, at det før i tiden kunne være en svær opgave som hjemløs at finde ud af, hvor man skulle henvende sig for at få hjælp. Men de sidste tre år har kommunens medarbejdere hurtigt taget fat i borgere, som havner på forsorgshjem eller et krisecenter. Samtidig bliver borgerne fulgt tættere af en sagsbehandler, så de kan forhindre en permanent hjemløshed. Det har reduceret antallet af hjemløse med 30 procent. Og hans erfaring er, at det gælder om at hjælpe så hurtigt som muligt. - Jo kortere tid, man er hjemløs, jo nemmere er det at hjælpe vedkommende igen, siger Bjarne Dahlmann. Under samrådet i går forklarede social- og indenrigsminister Astrid Krag, at regeringen og Kommunernes Landsforening sammen skal finde ud af, hvordan der kan komme en bedre sammenhæng mellem kvalitet i tilbuddene til hjemløse, takster og den øvrige hjælp til borgerne. Men hun vil ikke sætte tal på, hvor mange hjemløse, der må være i Danmark i fremtiden. - Den tidligere socialdemokratisk ledede regering satte jo også et måltal, og vi må bare konstatere, at virkeligheden ikke tog sig meget af det tal, siger Astrid Krag (S). Samtidig understreger hun, at Boligministeriet har en nøglerolle, hvis der skal være færre hjemløse i fremtiden. - Det er noget, vi bliver nødt til at løse i fællesskab, siger Astrid Krag.", "annotations": [], "meta": {}, "annotation_approver": null}
{"id": 341, "text": "Følsomme brandalarmer sender hvert år det danske brandvæsen ud på tusindvis af såkaldt blinde alarmer. Og da det koster et gebyr, hver gang brandvæsnet unødigt rykker ud, er det flere steder en bekostelig affære at have de lovpligtige alarmer hængende. I Bjert Hallen nær Kolding er problemet så stort, at man er nødsaget til at budgettere med 25-30.000 kroner om året på gebyrer til brandvæsnets unødige udrykninger. - Vores alarmer er meget følsomme. En af vores halinspektører gjorde rent med en trykluftsrenser, og de 40 grader, den udspyede, gav en alarm. En ristet medister gav en alarm, og hvis der er teaterrøg i forbindelse med fest, har vi stort set samtlige gange haft besøg af brandfolkene, siger Erik Lund, der er formand for Bjert Hallen, der er en selvejende institution. Hallen er afhængig af indtægter fra fester for at overleve, men har i de seneste år brugt mere end 100.000 kroner på at betale 7.800 kroner til Trekantbrand per unødvendig udrykning. Problemet er de såkaldte ABA-anlæg, som står for automatisk brandalarm, og som der findes cirka 120 af i Bjert Hallen. Alarmerne er af ældre dato og derfor meget følsomme samt ude af stand til at skelne mados og teaterrøg fra den røg, der kommer fra en rigtig brand. - Vi kan jo ikke bare skifte 120 brandalarmer over en nat, det har vi ikke penge til. Vi har aldrig haft brand og får det forhåbentlig heller aldrig. Jeg mener, det er et problem, at vi ikke kan frakoble eller melde ind og sige, at det er en blind alarm, siger Erik Lund. Tidligere har Bjert Hallen haft en aftale med Trekantbrand om, at der midlertidigt kunne slukkes nogle enkelte alarmer, når der blev holdt fest, men den aftale er udløbet fra dags dato. - Vi ønsker ikke at være onde ved Bjert Hallen, men de holder nogle arrangementer og nogle fester, hvor der er indtag af alkohol, og folk måske ikke er selvhjulpne. Der medfølger et stort ansvar for menneskers sikkerhed, når man holder fest, og der ønsker vi ikke en forsinkelse i en evakueringssituation, siger Jarl Vagn Hansen, der er beredskabsdirektør hos Trekantbrand. Ifølge ham er det logisk, at antallet af blinde alarmer er steget, da der de seneste år er blevet installeret ABA-anlæg i de fleste større institutioner landet over. Alene i Trekantbrand budgetterer man i 2020 med en indtægt på 773.000 kroner fra gebyrer på blinde alarmer. Men Jarl Vagn Hansen afviser, at det skulle være en vigtig del af budgettet. - Nej, vi må ikke tjene penge. Men loven åbner for, at man kan pålægge et gebyr, der dækker vores udgifter til udrykning. Det er også et incitament til, at anlægsejeren gør noget ved sit anlæg, siger han. De mange blinde alarmer har også konsekvenser for dem, der rykker ud. Det fortæller brandmand Christian Holst. - Når vi får en ABA-alarm er vi mentalt et andet sted, end når der er brand i et hus, for mange gange, når vi kører til ABA-alarmer, er der ingenting. Vi er jo på arbejde i 24 timer ad gangen, og det er røvirriterende, når man klokken tre om natten kører til en ABA, som man på forhånd ved, der ikke er noget i, siger han. Beredskabsstyrelsen er dog stadig overordnet begejstrede for teknologien bag ABA-anlæggene, selv om de giver mange forgæves udrykninger. Det fortæller kontorchef Bo Torp Henriksen. - Fordelen ved ABA-anlægget er, at brandvæsnet bliver alarmeret hurtigere, og at der er færre tilfælde af brandspredning. ABA-anlæg er generelt meget gavnlige, siger han.", "annotations": [], "meta": {}, "annotation_approver": null}
{"id": 342, "text": "Tankerne om coronavirus har fyldt alt i hovedet på 34-årige Mads Teglgaard Olesen de seneste tre uger. Det er nemlig på grund af den meget omtalte virus, at hverken han eller hans hustru har været uden for deres lejlighed i tre uger i træk. De bor i Kina og er lige nu i selvvalgt isolation. Hunden har lært at besørge på altanen, og der blev for tre uger siden købt mad ind, så ægteparret kunne holde sig kørende i tre måneder. - Vi er ekstremt nervøse, og vi er bange. Det er meget bekymrende, siger Mads Teglgaard Olesen til DR via en skypeforbindelse. Mads Teglgaard Olesen er oprindeligt fra Almind nær Kolding, men han bor i dag i byen Zhenjiang, der ligger cirka 620 kilometer fra Wuhan, hvor coronavirussen opstod. I Zhenjiang har der været tilfælde af sygdommen, men de er ikke så hårdt ramt som mange andre kinesiske byer. Der er heller ikke en officiel anbefaling fra de lokale myndigheder om ikke at forlade sit hjem. Alligevel tør Mads Teglgaard Olesen og hans engelske hustru ikke forlade deres lejlighed. - Vi kan ikke fuldstændig få overblik over, hvad situationen er. Medierne i Vesten dækker det på meget forskellige måder. Nogen maner til besindighed, og andre forsøger at sige, at den er helt gal. Her i Kina har man rapporter om, at der bliver taget hånd om det, men vi har også tal, der indikerer, at smitten ikke er under kontrol. Man er nødt til at træffe sine egne beslutninger, når eksperterne ikke er enige, siger Mads Teglgaard Olesen. Han fortæller, at situationen bliver taget meget alvorligt af de lokale borgere, og at store dele af byen er lukket helt ned. - Det er eskaleret. Alle beboelsesområder i de større byer er indhegnede, og de er nu lukket med checkpoints, og man skal vise pas og krydses af på en liste, når man kommer tilbage, siger han. Til daglig arbejder Mads Tejlgaard Olesen med at lave undervisningssoftware til engelskundervisning af kinesiske børn, men hans arbejdsplads har været lukket de seneste uger. Mange af de lokale kinesere i hans omgangskreds forstår ikke, hvorfor han ikke er taget til Danmark, men det vil han ikke risikere. - Indtil der er et dansk beredskab, der er klar til at have os i karantæne, når vi kommer hjem, og det har de tilsyneladende ikke valgt at gøre fra andre provinser end Hubei, vil jeg simpelthen ikke ud. Jeg vil ikke risikere at blive smittet på rejsen ud eller at smitte nogen, når jeg kommer hjem. Så hvis vi skal ud, er det fordi, det bliver organiseret af Udenrigsministeriet med en bil, der henter os og en særflyvning, siger han. - Hvis den her virus skal til Danmark, skal det kraftedeme ikke være med mig. Det vil jeg simpelthen ikke risikere. Det strider mod min følelse af ansvarlighed overfor mine medborgere, siger Mads Tejlgaard Olesen. Der blev købt stort ind, da ægteparret besluttede at blive i lejligheden. Mads Tejlgaard Olesen fortæller, at der blandt andet blev købt ti kilo pasta, fem kilo ris, fem kilo nudler, litervis af tomatsauce og olivenolie samt dåseskinke, makrel i tomat og frugt på glas. Dagene går med at se tv, meditere og forsøge at røre sig så meget, som lejlighedens begrænsede kvadratmetre tillader. Men det er ikke en nem opgave. - Ja, vi er ved at blive tossede. Jeg elsker min kone, men vi går op og ned ad hinanden hele tiden, hver dag. Det handler meget om at ringe til venner og familie og tale med dem i timevis for at holde sig selv nogenlunde besindig, siger Mads Tejlgaard Olesen.", "annotations": [], "meta": {}, "annotation_approver": null}
{"id": 343, "text": "Der har været travlt hos rottebekæmpelsen i de seneste måneder. De to store skadedyrsbekæmpelsesfirmaer Anticimex og Mortalin melder om en markant stigning i antallet af rotteanmeldelser i de sidste måneder af 2019. Anticimex bekæmper systematisk rotter i 14 af landets kommuner, og her melder man om en generel tendens til, at rotterne er piblet frem igen. Hos Anticimex var der alene i oktober og november over 1.000 anmeldelser om rotter i Kolding Kommune. Så højt har tallet ikke været siden 2015, og det er omtrent dobbelt så mange anmeldelser som året før. Ifølge Torben Oltmann, der er regionschef hos Anticimex, begyndte anmeldelserne at vælte ind meget pludseligt i de kommuner, de bekæmper skadedyr for. - Lige pludselig over en nat i uge 43 eksploderede det. Det hang nok sammen med det våde efterår, og at markerne var blevet høstet, og så fik vi pludselig syn for sagen på, hvor mange rotter der egentlig var, siger Torben Oltmann. De seneste år er antallet af rotteanmeldelser på landsplan vokset kraftigt og toppede i 2016 med over 200.000 anmeldelser. De seneste tal fra 2018 viser et lille fald til 190.000. Ikke kun det våde efterår, men også en god sommer for rotterne er grunden til, at de nu myldrer frem, fortæller Per Letting, der er serviceleder hos Anticimex. - Det er blandt andet på grund af de optimale forhold i sommer, hvor de har haft gode vækstbetingelser. Og nu er kulden og fugten kommet, og derfor trænger de ind til husene, siger Per Letting. En af dem, der lever med rotteplagen, er Maria Haulik fra Kolding. Rotterne har vist sig i hendes gårdhave. - Jeg synes simpelthen, det er så ulækkert. Det er jo skadedyr. Man bliver nærmest paranoid over at være i sin gårdhave, og så har vi en terrassedør og en bagdør ud mod gårdhaven, som jeg ikke har haft åbne i lang tid, siger Maria Haulik. Familien har sat fælder op, og indtil videre har de fanget fire rotter. - Jeg går heller ikke ret gerne i min gårdhave om aftenen mere, medmindre jeg har skramlet så meget med døren inden, at jeg er sikker på at have skræmt dem væk, siger Maria Haulik. Selvom anmeldelserne vælter ind, er det dog for tidligt at tale om et stort, landsdækkende problem, siger kontorchef hos Miljøstyrelsen Henrik Hagen Olesen. - Vi følger udviklingen, men lige nu ser vi ingen grund til bekymring, siger han. Kommunerne har slået over 700.000 rotter ihjel i perioden 2015 til og med 2019, viser aktindsigt i kommunernes rottebekæmpelses-indmeldinger, som DR har indhentet hos Danmarks Miljøportal.", "annotations": [], "meta": {}, "annotation_approver": null}
{"id": 344, "text": "Der er 25.300 færre børn og unge, der i dag har et fritidsarbejde, end der var før finanskrisen i 2008. Det viser tal fra Beskæftigelsesministeriet, og det vækker bekymring et af de steder, hvor man er meget afhængig af unge, der vil have et job; nemlig i Legoland. Bente Noringriis er HR-chef i Legoland, og hun er vant til at kigge på ansøgninger fra unge mennesker. Men hun er bekymret over, at nogle unge fravælger fritidsjobbet med forældrenes opbakning. - Man får nogle livskompetencer, når man får et fritidsjob et sted, hvor der er ordnede forhold og gode kollegaer. Man bliver bedre stillet til fremtiden, når det ikke kun er det boglige, det handler om, siger Bente Noringriis. Nogle unge mennesker bliver nemlig betalt af deres forældre for at undlade at tage et fritidsjob. Den overskydende tid kan i stedet bruges på at passe skolen. At samfundet udvikler sig i en retning, hvor forældrene har mere fokus på deres børns uddannelse end deres øvrige livserfaring, kan Jonas Felbo-Kolding, arbejdsmarkedsforsker på Copenhagen Business School, godt genkende. Han er også stødt på den ordning, hvor forældre betaler deres børn for at give uddannelsen en ekstra skalle, men er i tvivl om, hvor stor tendensen er. - Hvor man tidligere har haft en forestilling om, at man arbejder sig op eller skal gøre sig erfaringer på arbejdsmarkedet, er fokus kommet over på, at det er uddannelse, der er adgangsbilletten til de gode job, siger han. Men den forestilling vil Bente Noringriis gerne gøre op med. - Jeg oplever, at hvis du har noget godt på dit CV i en ung alder, er du foran i kapløbet om at vise, at du kan og vil. Boglige kompetencer er ikke alt. De livskompetencer, du får af at have et job og begå dig på en arbejdsplads, er vigtige kompetencer at have, siger Bente Noringriis, der først gav udtryk for sine synspunkter i et . I læserbrevet skriver Bente Noringriis blandt andet: ’Kære forældre: Slip jeres dygtige unge mennesker løs, lad dem tage ansvar for en god start på arbejdsmarkedet og lad dem få et fedt fritidsjob!’ 36-årige Jesper Kronborg Jensen fra Kolding er et af de mennesker, Bente Noringriis taler om. Han blev betalt af sine forældre for ikke at tage et arbejde og i stedet fokusere på sin skolegang. Jesper Kronborg Jensen har klaret sig godt på arbejdsmarkedet. Han er uddannet fra Syddansk Universitet med en ph.d. i hånden, og han arbejder i dag som forretningsudvikler i Energinet. Tidligere har han vundet en nordisk forskningspris og er af Berlingske Business kåret som et af landets 100 største talenter inden for sit fag. - Jeg fik mit første faste job, da jeg læste min kandidatgrad som 24-25-årig. Mine forældre har altid ment, at det var vigtigt at få en god uddannelse, og at jeg skulle være glad for det, jeg lavede. De hjalp mig økonomisk under forudsætning af, at jeg passede min skolegang, siger Jesper Kronborg Jensen. Han er glad for de muligheder, hans forældres økonomiske støtte gav ham i uddannelsen. - Mit budskab er ikke, at man ikke skal tage et ungdomsjob. Jeg tror bare ikke, det er for alle. Det er derfor, jeg reagerer på det, hun (Bente Noringriis, red.) siger. Hun får det til at lyde som om, det er det eneste rigtige for alle. Og jeg tror, der er mange måder at lære på. Jeg tror også, at unge mennesker lærer, når de går til fodbold og er sammen med vennerne, siger Jesper Kronborg Jensen. Beskæftigelsesministeriet har bedt Arbejdsmiljørådet om at komme med idéer til, hvordan man kan få flere unge til at tage et fritidsjob. Men ifølge arbejdsmarkedsforsker Jonas Felbo-Kolding peger pilen i retning af mere uddannelse. - Arbejdsmarkedet har generelt set bevæget sig i retning af, at der er nogle job, der er svære at komme ind i, hvis man ikke har de rigtige uddannelsesmæssige kvalifikationer. Så kan man arbejde nok så hårdt. Ideen om, at man starter i bunden og arbejder sig op, den skal man nok ikke satse på, siger han.", "annotations": [], "meta": {}, "annotation_approver": null}
{"id": 345, "text": "Købmand Allan Kring Bülow, der har Min Købmand i Daugård i Hedensted Kommune, er færdig med at sælge energidrik til unge under 16 år. På kølemontrens rude i butikken bliver man nu mødt med en seddel, der beskriver, at man altså skal være 16 år for at købe energidrik – ligesom hvis man skulle købe en øl. - Undersøgelser viser med al tydelighed, at det ikke er noget, man skal indtage i store mængder, og det er slet ikke noget, børn skal indtage i store mængder. Og når vi har børn ned til tiårsalderen, der kommer og køber det i deres frokostpause eller efter skole, så er det for voldsomt, siger Allan Kring Bülow. Min Købmand i Daugård er placeret lige ved siden af den lokale skole, og Allan Kring Bülow har ofte haft meget unge kunder i skolernes spisepauser og lige efter skoletid. - De er slet ikke klar over hvilken konsekvens, det har for deres sundhed eller deres tænder, og det er vi nødt til at gøre noget ved, siger han. Faktisk startede det hele med en henvendelse fra en bekymret far, som har børn på Daugård Skole. Han spurgte, om købmanden kunne lave en aldersbegrænsning. - Når borgerne selv kommer og spørger, må vi tage stilling til, om vi vil være med på det, og det vil vi gerne, siger Allan Kring Bülow. Efter forbuddet har han haft fat i flere børn ned til tiårsalderen og forklaret dem, at han ikke vil sælge til dem. Trods aldersbegrænsningen er det efterhånden rigtig mange energidrikke, der bliver langet over disken i den lille købmand. - Salget er støt stigende. Vi oplever, at det er mere og mere moderne. Det er blevet lidt sejt at drikke energidrik, og vi har et markant forøget salg af energidrik over de seneste to år, siger Allan Kring Bülow. - Det kan man sige om energidrik, cigaretter, spiritus og chips. At fjerne det helt er jeg ikke fan af. Voksne mennesker må selv beslutte, om de vil have en sodavand, en juice eller en øl. Jeg synes, det er aldersbegrænsningen, man må kigge på, siger Allan Kring Bülow. Butikskæden Lidl valgte i slutningen af 2018 at gå samme vej og forbyde salget af energidrikke til unge under 16 år. - Vi har meget positive erfaringer. Vi oplever ikke nævneværdige udfordringer i vores butikker, og det virker til, at de unge og børnene har forstået, at her kan de ikke købe energidrikke, siger Lidl’s kommunikationschef Morten Vestberg. Han peger dog på, at salget stadig kun går i en retning, men glæder sig over, at der måske blæser nye vinde over hele debatten. - Desværre er salget af energidrikke stadig stigende. Det er bekymrende, for det synes vi ikke er en god udvikling. Det er dejligt at se, at Fødevarestyrelsen har været ude og fraråde børn at drikke energidrikke, og det virker til, at der kommer mere opbakning til den her agenda, som vi ellers har stået alene med i et år, siger Morten Vestberg.", "annotations": [], "meta": {}, "annotation_approver": null}
{"id": 346, "text": "En psykiatrisk afdeling til 70.000 kroner i døgnet har i lang tid stået mere eller mindre tom i Vejle. Men det er der lavet om på. De særlige psykiatriske pladser til psykisk syge patienter, man vurderer er i risiko for at være farlige, hvis de ikke bliver behandlet, er nu efterhånden ved at være fyldt op. I skrivende stund er 12 ud af 15 pladser optaget, og det skyldes blandt andet, at man har ændret lidt på kriterierne for, hvornår man som patient kan blive henvist til en plads. - Man skal ikke have været en farlig patient, man skal nu blot være i en risiko for at blive farlig blandt andet, siger Tanja Kenne, der er funktionsleder på de særlige pladser i Vejle. Også i Esbjerg, hvor regionens øvrige, lignende pladser ligger, er der nu flere patienter. Her er 12 ud af 17 pladser i øjeblikket optaget. Fælles for mange af patienterne er, at de er psykisk syge og har et misbrug. Det sætter dem i risikozonen for at blive farlige for deres omverden. - Vi ved, at de er i risiko for at blive farlige, hvis de ikke får den rigtige hjælp og medicinske behandling, men det er ikke sådan, at vi møder ind hver morgen og vurderer dem på farlighedsgraden. Der er ikke noget her, der er værre end andre steder i psykiatrien, og vi ser ikke vores patienter som ’mere farlige’, siger Tanja Kenne. Patienterne har ifølge Tanja Kenne god gavn af pladserne, som giver dem en støtte, de ikke kunne få før. - Det, der generelt kendetegner dem, er, at man har forsøgt som kommune at få de her patienter i bedre trivsel, og det er man ikke lykkedes med, siger hun. Det er landets kommuner, der betaler for de særlige pladser, og det koster hvert år Vejle fire millioner kroner. Derfor er Gitte Frederiksen (V), der er formand for voksenudvalget i Vejle Kommune, da også glad for, at de endelig bliver brugt. - Vi er glade for, at pladserne ser ud til at blive fyldt op. Det glæder mig meget. Det har været rigtig frustrerende, at de stod tomme. Det var faktisk næsten ikke til at have med at gøre, siger hun. Udover de psykiske problemer har mange af de indlagte alle mulige andre diagnoser, for eksempel KOL eller store problemer med tænderne. Men på grund af deres psykiske tilstand har de ikke været i stand til selv at opsøge læge eller tandlæge, siger Tanja Kenne. - Hvis de havde kunnet, havde de gjort det. De har været dårlige og er kendetegnet ved, at de ikke selv kan passe sådan et tilbud. Måske har de også angst eller har fået en forkert medicinsk behandling. Hvis man har smerter, er der ikke meget, man har lyst til at samarbejde omkring, siger hun. Patienterne er indlagt på de særlige pladser i lang tid, så de kan blive behandlet for alle deres problemer. Målet er, at de kan klare sig selv, når de bliver udskrevet. Pladserne i Vejle skal i øvrigt flyttes til Odense i løbet af året, da der er pladsmangel på psykiatrisk afdeling i Vejle.", "annotations": [], "meta": {}, "annotation_approver": null}
{"id": 347, "text": "En palle ankommet til Billund Lufthavn fra Afrika var noget helt andet, end det gav sig ud for at være. Sendingen var mærket som værende te, men der var ikke meget Earl Grey over det, som Toldstyrelsen fandt, da de åbnede pakkerne. I stedet har Toldstyrelsen nu konfiskeret 176 kilo khat. Khat er et euforiserende stof fra khatplanten, der primært tygges, og det kommer typisk fra Afrika. - Vi har beslaglagt 176 kilo khat, der kom med en fragt. Det var vores toldhunde, der opdagede det. Det er et forholdsvis stort fund, i forhold til hvad vi ser normalt, siger Preben Buchholtz, kontroldirektør i Toldstyrelsen. Den store palle med khat, som altså var mærket som te, var stilet til en privatperson. Toldstyrelsen har nu overladt den videre efterforskning til politiet og ønsker ikke at oplyse, hvor i Afrika sendingen er fra. Ifølge Preben Buchholtz er fundet sket som følge af et godt analysearbejde, hvor pallen blev udtaget til kontrol, og så klarede en narkohund resten. På trods af det store fund, som en narkohund forholdsvist nemt kunne lugte sig frem til, er det umuligt for Toldstyrelsen at stoppe al illegal import. - Der kommer rigtig mange varer ind både over grænsen ved Tyskland og færger og fly. Det er vigtigt, at varen hurtigt kommer videre til den, der har købt det. Vi kontrollerer ikke alt; det hverken kan eller skal vi, siger Preben Buchholtz. - Vi gør, hvad vi kan, men vi kan ikke finde alt, siger han.", "annotations": [], "meta": {}, "annotation_approver": null}
{"id": 348, "text": "Når man sammenligner erhvervsskoleelever med deres jævnaldrende bekendte på gymnasierne, er der langt flere på erhvervsskolerne, der ryger. Der er langt flere, der er overvægtige, og der er lidt færre, der er fysisk aktive i fritiden. Det skal der gøres noget ved. Projektet 'Kick,' som DGI står bag med fire millioner kroner i ryggen fra Nordea-fonden, skal have eleverne op af stolen. Nærmere bestemt skal der i de næste 12 uger dyrkes to timers skemalagt idræt om ugen på 40 ud af landets 86 erhvervsskoler, der er med i projektet. 'Kick' blev sparket i gang forleden på Social- og Sundhedsskolen i Fredericia, hvor eleverne glæder sig til det. - Det har været super sjovt. Det er faktisk meget sjovt, for jeg føler ikke rigtig, jeg har lært mine klassekammerater at kende endnu, og det her gør, at vi kommer tættere på hinanden, siger Jack Quito. Det samme mener Peter Langer, der er ved at uddanne sig til pædagogisk assistent. - Jeg synes, vi har brug for det, for vi kan også bruge det ude i vores praktik. Det kan give mig en god ballast til at få børn med i nogle gode sociale lege, siger han. En anden, der synes, at eleverne har brug for det, er Charlotte Bach Thomassen, der er landsformand hos DGI. - Vi kan se, at eleverne på erhvervsskolerne halter lidt med at få bevæget sig, siger hun. Det er lidt anderledes sportsgrene som fægtning, yoga og kampsport, som eleverne skal introduceres for i de 12 uger. Anne Mette Wind, der er direktør for Social- og Sundhedsskolen i Fredericia, forventer at det vil give eleverne en bedre skoledag. - Der er masser af forskning på, at når vi bevæger os, er det godt for vores hjerner, og vi lærer bedre. Så på den måde er det også rigtig godt for eleverne, siger hun. - En ting er at snakke om sundhed, noget andet er at gøre noget sundt sammen. Det gør også noget for fællesskabet hos eleverne på skolen, siger Anne Mette Wind.", "annotations": [], "meta": {}, "annotation_approver": null}
{"id": 350, "text": "En betjent, der står i vejkanten og måler din fart på landevejen, er efterhånden et sjældent syn. Men Gårslev nord for Fredericia er en undtagelse, for her står en betjent i et villaområde hver eneste dag, 24 timer i døgnet. Betjent Olsen, som han er blevet døbt, er dog ikke en rigtig betjent. Han er en figur bygget af Frank Nielsen, som bor i Gårslev, og som var træt af, at bilister ræsede forbi hans hus. - Vi lavede den, fordi folk kørte lidt for stærkt her. Vi ville gerne lave små tiltag for, hvordan vi kunne sænke farten lidt. Det var en skør idé, som har virket, siger han. Betjent Olsen er udstyret med lyseblå skjorte og gul vest, og så holder han noget, der kunne minde om en fartmåler. Det har virket efter hensigten. - Dem, der kører her hver dag, har selvfølgelig vænnet sig til ham, men det betyder, at folk tænker sig om. Og dem, der kommer udefra, de sætter stadig farten ned, siger Frank Nielsen. Frank Nielsen har en datter i børnehavealderen, og det er blandt andet med henblik på hendes sikkerhed i trafikken, at Betjent Olsen er blevet sat op. Betjent Olsen har stået på vejen siden i sommer, og han blev rigtig godt modtaget i lokalsamfundet, fortæller Frank Nielsen. - De synes, det var skidegodt tænkt, og de andre forældre i børnehaven synes, det var fedt, siger han. Før i tiden har Frank Nielsen ellers ofte oplevet, hvordan der blev trykket godt på speederen på vejen foran hans hus. - Det er svært at kigge på, at folk bare drøner videre uden at slippe gassen, når man kommer gående med børn og hunde. Folk skal tænke sig om og sænke farten, siger Frank Nielsen. Hos Rigspolitiets Færdselscenter kender man godt til, at private borgere sætter deres egne figurer eller skilte op for at få folk til at dæmpe farten. Og det kan også virke, men man skal være varsom, lyder det. - Jeg kan godt se effekten af det. Man skal bare tænke over, hvordan man sætter det op, så man ikke skaber farlige situationer. Den skal ikke tage udsyn eller være årsag til, at folk laver hasarderede opbremsninger, så der sker uheld på baggrund af det, siger Christian Berthelsen, politiassistent hos Rigspolitiets Nationale Færdselscenter. En undersøgelse, som Epinion lavede for Rådet for Sikker Trafik i august 2019, viste, at 86 procent af danskerne , eller oplever, at der bliver kørt for stærkt på vejene i deres lokalområde. Seniorprojektleder Michelle Laviolette fra Rådet for Sikker Trafik siger, at der kommer henvendelser fra bekymrede lokale borgere, hver gang der har været fartkampagne. - Det er specielt, når vi kører vores fartkampagner, hvor vi har vejkantsplakater stående. Her får vi rigtig mange henvendelser fra borgere, der skriver og spørger, om de ikke kan få en plakat ud til dem, siger hun. - Det er et udtryk for, at flere familier oplever, at der bliver kørt for stærkt på deres vej, og de føler, det er utrygt. Og det er med rette, det ved vi. Farten er stadig en væsentlig faktor, når vi taler trafikdrab, siger Michelle Laviolette. Det er dog ikke op til Rådet for Sikker Trafik, men derimod den lokale kommune hvor plakaterne præcist skal stå.", "annotations": [], "meta": {}, "annotation_approver": null}
{"id": 351, "text": "Når du holder i kø på motorvejen efter et uheld, hvordan gør du så plads til ambulancen? Måske holder du bare din bane og lader ambulancen passere i nødsporet, eller måske kører du til siden og lader ambulancen passere midt imellem de to spor – det som de i Tyskland kalder for 'Rettungsgasse'. Uanset hvilken variant, du vælger, kan det være rigtigt alt efter din vurdering af situationen. I øjeblikket er der nemlig ikke en af delene, der er rigtig eller forkert, siger Jarl Vagn Hansen, der er beredskabsdirektør i Trekantbrand og formand for Danske Beredskaber. - Der er ikke en national standard for, hvordan man skal køre, når trafikken er gået i stå. Så længe trafikken er i fart, overhaler vi venstre om, ligesom du som civilbilist ville gøre, men i det øjeblik, trafikken går helt i stå, er der ikke nogen national retningslinje for, hvad man så skal gøre, siger han. Reglerne lige nu hedder, at man skal gøre det, der er mest hensigtsmæssigt, og at det er en konkret vurdering fra gang til gang. Men det skal der laves om på, mener beredskabsdirektøren. - Vi anbefaler, at der bliver lavet en national standard. Jeg ser gerne, at det er den model, man kender fra Tyskland. Den giver en god, bred redningsvej i midten til udrykningskøretøjer, og bilisterne forstår det rigtig godt, siger Jarl Vagn Hansen. Han er ikke begejstret for udrykningskørsel i nødsporet, som potentielt kan give farlige situationer. Og så er det heller ikke alle steder, der overhovedet er et nødspor. - Der kan også være en havarist, der holder i nødsporet, og det kan give en prop. Derudover kan grus og andet blive trukket ud mod nødsporet, og du kan faktisk godt punktere i nødsporet, det er ikke beregnet som en kørevognbane som resten af vognbanerne, siger Jarl Vagn Hansen. De seneste to år har der på Fyn været et forsøg med 'rettungsgasse-varianten', hvor bilister via skiltning er blevet opfordret til netop denne model, og det har været så vellykket, at også Vejdirektoratet nu i en rapport anbefaler, at man gør det til en national standard. Forsøget på Fyn har beskæftiget sig med mange forskellige initiativer til at forbedre forholdene i forbindelse med uheld på motorvejen og ikke kun med fremkommeligheden for udrykningskøretøjerne. Jarl Vagn Hansen, beredskabsdirektør i Trekantbrand og formand for Danske Beredskaber, håber på, at en national standard bliver indført så hurtigt som muligt. - Med den trafikintensitet, vi har i Trekantområdet, oplever vi, at der ikke skal mange forstyrrelser til, før trafikken stopper helt, og det er der, vi mangler en regel, siger han. Transportminister Benny Engelbrecht (S) har også noteret sig rapporten fra Vejdirektoratet, som han mener kommer med mange interessante bud på, hvordan man kan optimere fremkommelighed og tidstab ved uheld. Også opfordringen fra Vejdirektoratet og beredskabsdirektøren lyder fornuftigt, mener ministeren. - Jeg synes, det giver rigtig god mening at finde ud af, om vi skal have en national standard. Det er også noget af det, jeg vil drøfte nærmere. Men det er også klart, at en national standard også vil kræve et yderligere arbejde, og det skal også finansieres, siger Benny Engelbrecht. I det hele taget er der mange af rapportens konklusioner, som ministeren vil kigge nærmere på. - Vejdirektoratet har vurderet, at det kan give nogle samfundsøkonomiske gevinster at få ryddet hurtigt op, og for den enkelte bilist betyder det selvfølgelig meget, at man kan komme hurtigere frem, siger Benny Engelbrecht. Ifølge Christian Berthelsen, der er politiassistent hos Rigspolitiets Nationale Færdselscenter, er det dog ikke udelukkende positivt, hvis der kommer faste regler for, hvordan bilisterne skal give plads. - Som det ser ud lige nu, står det klart og tydeligt, at man skal give plads til udrykningskøretøjer. Og lige nu skal man så vidt muligt gøre det, der er mest hensigtsmæssigt, alt efter hvor udrykningen kommer fra, siger han. - Hvis man har en fast regel, er der nogen der vil holde meget på det og være meget stive i fortolkningen af det, og det kan blive en udfordring. Måske er det ikke smart for redningen at køre mellem anden og tredje vognbane i nogle konkrete situationer, siger Christian Berthelsen. Derfor vil det i nogle situationer være en hindring for oprydningsindsatsen, hvis alle eksempelvis følger den tyske model, men at det i det konkrete uheld havde givet mere mening for ambulancen at komme frem via nødsporet, mener politiassistenten. - Men jeg er også klar over, at det for bilister kan være rart at have noget konkret at forholde sig til, men det har man også nu, nemlig at give plads på den mest hensigtsmæssige måde, siger Christian Berthelsen.", "annotations": [], "meta": {}, "annotation_approver": null}
{"id": 352, "text": "Glade gæster i hobetal og verdenspremierer med flotte anmeldelser til følge har været hverdag for Fredericia Teater i flere år, men nu har dårlig budgettering og svigtende billetsalg i København sendt teatret ud i en økonomisk nedtur. Regnskabet for 2019 viser et underskud på 20 millioner kroner. Teatrets bestyrelse med formand Gitte Lillelund Bech i spidsen har lavet en redningsplan for teatret. I første omgang kommer det til at gå hårdt ud over medarbejderne. - Det er en alvorlig situation, der betyder, at 25 procent af teatrets medarbejdere bliver afskediget, og vi skærer alle omkostninger ind til benet, siger Gitte Lillelund Bech. Underskuddet skyldes flere forskellige faktorer, fortæller hun. Det, der skulle have været 2019’s store satsning nemlig Beatles-musicalen ’She Loves You’, blev udskudt, fordi Fredericia Teater i første omgang var bekymrede for kvaliteten af musicalen. Og siden har teaterets prestigeprojekter haft problemer med at trække tilskuere nok, når de er blevet opsat i København. Først solgte man for få billetter til ’Prinsen af Egypten’, og senest var den gal igen til den ellers anmelderroste opsætning af ’Tarzan’. - Vi må bare konstatere, at Tarzan-forestillingen i København ikke solgte, som den skulle. Der er simpelthen blevet budgetteret med for høje salgstal. Derfor tager vi konsekvensen allerede nu og iværksætter handlingsplanen fra i dag, siger Gitte Lillelund Bech. Bestyrelsesformanden giver konkurrencen på markedet en del af skylden for det store minus og tager også sin del af ansvaret. - I øjeblikket spiller der tre-fire musicals i København om ugen, og det forudså bestyrelsen ikke, da man lagde budgettet for 2019. Der er større konkurrence, og det er der ikke blevet taget højde for, siger Gitte Lillelund Bech. Den analyse bakker Michael Eigtved, der er musicalekspert og Cand.mag. i moderne kultur ved Københavns Universitet, op omkring. - København er et hårdt marked med meget populære og meget brede forestillinger, der er kommet til. Og så er det en følsom branche. Det er vanvittigt dyrt at lave musicals, og der skal ikke meget til, før det giver underskud, siger han. Fredericia Kommune har tidligere holdt hånden under byens teater rent økonomisk, og Fredericias borgmester Jacob Bjerregaard (S) ærgrer sig over det dårlige regnskab. Men han har ikke mistet troen på byens kulturvartegn. - Fredericia Teater er en kæmpe succeshistorie, der har været med til at forny Fredericias brand og skaffe tusinder af gæster til Fredericia hvert år. Nu skal økonomien konsolideres, så vi også på længere sigt har succes, siger han. Ud over fyringer og et forsøg på bedre økonomistyring skrinlægger Fredericia Teater også foreløbigt et projekt om at bygge et nyt teater i Kanalbyen i Fredericia. Der skal fyres i alle afdelinger af teatret, men teaterdirektør Søren Møller er blevet fredet, siger bestyrelsesformand Gitte Lillelund Bech. - Vi har selvfølgelig haft nogle drøftelser i bestyrelsen, og vi mener, at Søren Møller som teaterchef er den, der har været med til at opbygge den høje kvalitet, som Fredericia Teater har. Den ønsker vi fortsat at skulle have, og derfor kommer det ikke til at berøre ledelsen, siger hun.", "annotations": [], "meta": {}, "annotation_approver": null}
{"id": 353, "text": "I 2040 skal der være syv millioner årlige rejsende fra Billund Lufthavn. Sådan lyder ambitionen fra lufthavnsdirektør Jan Hessellund, som i dag præsenterede en ny vækststrategi. Bliver passagertallet en realitet, svarer det til en fordobling i forhold til tallet for 2019. Strategien for, hvordan Billund Lufthavn vil opnå sit mål, handler om at gøre sig attraktiv for flyselskaberne. Det gør man ifølge lufthavnsdirektør Jan Hessellund blandt andet ved at øge tilgængeligheden til og fra lufthavnen, så fra nu af og frem mod 2040 vil Billund Lufthavn arbejde på at få lufthavnen koblet bedre sammen med den øvrige infrastruktur i området. - Hvis man ikke har international tilgængelighed, placerer man ikke sin virksomhed her, for man er afhængig af, at man kan komme ud og passe sit marked, siger Jan Hessellund. Han vil i fremtiden have Billund Lufthavn på både det nationale jernbanenet og på motorvejsnettet. Med i strategien er også, at lufthavnen skal være en såkaldt ’Aerotropolis’. Det betyder, at der i forbindelse med Billund Lufthavn skal være plads til både hoteller og virksomheder. - En lufthavnsby eller Aerotropolis består af en stærk lufthavn, og så gror der vækst ud af det, siger Jan Hessellund. Første skridt i retningen mod den ønskede vækst blev taget i dag, hvor transportminister Benny Engelbrecht (S) var med til at indvie lufthavnens nye ankomsthal. - Vi er rigtig godt på vej med indvielsen i dag. Vi har udvidet kapaciteten med 50 procent for den ankomne bagage, og det er vi stolte af, siger Jan Hessellund. Lufthavne i vækst er ellers ikke det, man hører mest om i øjeblikket. Flere luftfartsselskaber melder om dyb krise som følge af den globale corona-smitte, som har medført aflysninger og halvtomme fly i det meste af Europa. Men det skal ikke forhindre offentliggørelsen af en ambitiøs plan, mener transportminister Benny Engelbrecht (S). - Det er en strategi, der skal række frem imod 2040, og det hænger selvfølgelig ikke sammen med, at der en aktuel krise, som vi må antage har en kortvarig effekt, siger han. Ministeren er dog bekymret for, at eksempelvis Københavns Lufthavn har oplevet et markant fald i passagertallet de seneste uger. - Vi tager situationen meget alvorligt, og vi har indkaldt luftfarten til et møde i morgen, hvor vi kigger på, hvad der er af handlemuligheder, siger han. Mens man i Københavns Lufthavn er en tredjedel under det normale passagertal i øjeblikket, er Billund Lufthavn ramt mindre hårdt. Her lå passagertallet i den seneste uge seks procent under normalen.", "annotations": [], "meta": {}, "annotation_approver": null}
{"id": 354, "text": "25-årige Michelle Santini fra Vejle har sendt letpåklædte billeder til sin kæreste og i sin tid til en ekskæreste. Og det er hun bestemt ikke alene om. I en undersøgelse som Epinion har lavet for DR svarer hver tredje adspurgt mellem 18-24 år, at de har taget et nøgenbillede af sig selv og delt med andre. Michelle Santini er blevet 25 år, men hun har også været en del af den statistik, da hun var yngre. - Hvis det har været en kæreste, har han da skullet have noget godt at kigge på. Han skulle være stolt af, at han var sammen med mig. Det var i god tro, at man har gjort det, siger Michelle Santini. Ifølge sexolog Ditte Winkel er det helt normalt, at unge deler nøgenbilleder eller letpåklædte billeder. Man skal se på det som en ny form for flirt. - Det er blevet en norm og en kultur blandt de unge, at det gør alle. Og hvis man gerne vil sidde forrest i bussen, og det vil man rigtig gerne, så gør man det også, siger Ditte Winkel. Ifølge hende lyder det på ingen måde som mange, at hver tredje ung har sendt et nøgenbillede af dem selv. - 24 ud af 24 elever i en klasse, jeg var ude ved for nylig, svarede, at de havde gjort det, så tallet overrasker ikke mig. Tværtimod er det lavt sat i forhold til, hvad jeg møder. Ditte Winkel understreger, at der absolut ikke er noget i vejen med at sende nøgenbilleder af sig selv, og at man der 'intet gør forkert'. Det er Michelle Santini også bevidst om. - Jeg har ikke gjort noget forkert, jeg har bare delt et billede med min kæreste. Og jeg kan godt finde på at gøre det igen, for jeg stoler på min kæreste, siger hun. Hun kunne ellers nemt være blevet skræmt væk fra at sende den slags billeder. Michelle Santini er nemlig en af dem, der har oplevet at have private billeder af sig selv ude at svømme på internettet. Hun siger, at hun ved, at det er en ekskæreste, der 'har været dum'. - Det skete i slutningen af teenageårene. Man bliver super frustreret, mega vred og man bliver ked af det. Man slår sig selv oveni hovedet og bliver frustreret over, at nogen vil misbruge ens tillid på den måde, og så kommer man i en situation, hvor man ikke stoler på nogen overhovedet i den periode, siger Michelle Santini. Udfordringen med billederne er netop, at mange desværre oplever, at de private billeder ikke forbliver private, siger sexolog Ditte Winkel. - Problemet opstår, når det ender i nogle hænder, hvor den anden part ikke er moden nok til at håndtere det her. Når man ikke har den respekt for det andet menneske, man bør have, kan det blive problematisk, siger Ditte Winkel. Ifølge hende er det umuligt at forestille sig, at de unge vil holde helt op med at sende billederne. - Det er en flirt og en moderne form for kurtisering. Så de gør det også, fordi de kan. Teknologien har bragt os derhen. Det giver noget forspil og seksuel gnist, siger Ditte Winkel. I stedet mener hun, at det er en forældreopgave at sørge for at tale situationerne igennem allerede i en tidlig alder. Det hjalp også Michelle Santini, da hun fandt ud af, at der fandtes letpåklædte billeder af hende på internettet, der var delt mod hendes vilje. Det vidste hun, da der pludselig dukkede beskeder op i hendes indbakke fra fremmede mænd, ligesom hun kunne finde sider på internettet, der efterspurgte billeder af hende. - Min største støtte har været mine forældre. At jeg kunne være ærlig over for dem, det har hjulpet mig meget.", "annotations": [], "meta": {}, "annotation_approver": null}
{"id": 355, "text": "Da Camilla Lykke Møller gik i 8. klasse, gjorde livet ondt. Hvorfor ved hun ikke, men hun begyndte at selvskade. Det startede med at slå hovedet ind i vægge og slå med bare næver på husmure. Bare for at føle noget. I dag, 20 år senere, fortæller Camilla om sine oplevelser til blandt andet efterskoleelever, men også til medicinsk personale som sygeplejersker og sosu-assistenter. Da Camilla gik i 1.g, var knytnæver i husmure ikke længere nok. - Jeg var til julefrokost i min kærestes familie, og jeg blev bare helt vildt ked af det. Der var mange mennesker, og jeg havde svært ved at finde min plads. Jeg gik for mig selv og fandt en hobbykniv. Det var første gang, jeg skar i mig selv, siger hun. Camilla brugte det at skære i sig selv til at få styr på det følelsesmæssige kaos, hun havde indeni. I dag har hun ikke en logisk forklaring på, hvorfor hun begyndte. Men hun ved med sikkerhed, at det var svært at stoppe igen. Camilla fortæller, at hun så en mur for sig, som ligeså langsomt blev bygget op. Murstenene var masker og facader. Men muren tippede over, når der var nok mursten på. - Det kunne være den mindste lille ting, der gjorde, at den mur væltede. Det kunne være, at jeg ikke sad der, hvor jeg plejede i bussen eller lignende, siger hun. De frustrationer, der langsomt byggede sig op i Camilla, blev ikke forløst på andre måder, end når hun skar i sig selv. Hun gik i 2.g og skulle til fest. Lige præcis den dag væltede muren for Camilla. Hun kom i konflikt med sine forældre og gik ned på sit værelse i raseri. Her skar hun voldsomt i sig selv. - Jeg husker tydeligt følelserne, jeg havde i øjeblikket. Da jeg kiggede ned, var der blod ud over det hele. Så var det som om, jeg kom tilbage til mig selv og tænkte: ’Hvad fanden har jeg gang i?’, og jeg kaldte på min far. Rigtig højt, fortæller hun. Camillas far ringede 112. - Inden ambulancen kom, sad jeg med min far. Pande mod pande. Han sagde, at han elskede mig, og jeg sagde, at jeg også elskede ham, husker hun. I flere år efter besøget på skadestuen skar Camilla stadig. Hun fik aldrig hjælp til at få sine frustrationer ud på andre måder. Ikke før hun flyttede til Svendborg og en aften blev indlagt på psykiatrisk skadestue. Kort tid efter begyndte hun i terapi. Siden hun begyndte i terapi i 2009, har Camilla ikke tilføjet nye ar til den samling, hun har på begge arme. For omkring fem år siden begyndte Camilla at holde foredrag om sin tid som selvskader. Igennem kommunen blev hun sat i forbindelse med projektet 'Én af os'. I dag er hun ambassadør for projektet, og det er i den forbindelse, hun holder foredrag. Camilla Lykke Møller føler, at hun møder mange fordomme, når hun fortæller, at hun har selvskadet. Hun tror, at folk ofte mistænker hende for at søge opmærksomhed ved at skære i sig selv. Men det var aldrig for opmærksomhed, at Camilla skar i sig selv. - Det var en mestringsstrategi for at overleve. Det havde ikke noget at gøre med at dø. Jeg skar for at lindre, men ikke for at dø, fortæller Camilla Lykke Møller. I dag har Camilla Lykke Møller holdt omkring 75 foredrag. Hun er sikker på, at det at fortælle dem, der skærer i sig selv, at de ikke er alene, er noget af det vigtigste ved hendes foredrag. - Jeg gik i mange år og troede, at jeg var den eneste i hele verden, der havde det sådan her. Jeg har så meget i min ballast, så nu vil jeg have lov til at gøre det til en styrke. Jeg vil ikke ud og prale og sige 'se mig', men i stedet komme ud og sige 'jeg forstår, hvad I slås med', siger hun. Hun holder mange forskellige foredrag. Indtil videre er der ikke to foredrag, der er ens. - Når jeg er ude, fortæller jeg hele min livshistorie. Hvis det er til medicinsk personale, lægger jeg især vægt på mit forløb i psykiatrien. Hvis jeg er på en efterskole, fortæller jeg meget mere om, hvordan jeg har haft det, og at jeg forstår, hvad de går igennem, siger hun. Responsen har været god indtil videre, og selvom Camilla ikke får noget økonomisk ud af det, bliver hun glad og stolt af at gøre det. Hun er blevet en del af et fast team til specialuddannelse af sosu-assistenter og sygeplejersker, og foredragene vil hun blive ved med at holde. Hun tror heller ikke, at hun kommer til at skære i sig selv igen. - Det er ti år siden, jeg sidst gjorde det, og meget har ændret sig i mit liv. Det vil ligge i mig, og jeg vil tænke på det, siger hun og fortsætter: - Som tidligere cutter bliver du nødt til at acceptere sårbarheden. Du skal spise ordentligt, få sovet og trække håndbremsen, når det er nødvendigt. Det er vilkår, jeg må leve med resten af mine dage, fortæller Camilla.", "annotations": [], "meta": {}, "annotation_approver": null}
{"id": 356, "text": "14 dages karantæne på Tenerife afløst af 14 dages karantæne i Danmark. Der er ikke megen frisk luft, slentreture i skoven og ture i biografen for ægteparret Hanne og Søren Christensen for tiden. De er netop hjemvendt fra en ferie på Tenerife med børnebørnene, der ikke fulgte den typiske ferieplan med piña colada og badedyr. På hotellet havde der nemlig været en gæst, som efterfølgende blev konstateret smittet med coronavirus. Derfor blev alle på hotellet . I går landede de i Billund lufthavn, hvor bilen var parkeret - og så skulle Søren og Hanne Christensen direkte hjem til en ny 14-dages karantæne. - Det er da underligt. Vi synes, det er mærkeligt, at de danske myndigheder ikke vil acceptere, at vi ikke har været smittet og ikke har været i kontakt med de andre smittede på hotellet. Det ene eksempel var den 23. februar, og der har ikke været andre tilfælde der siden, sagde det pensionerede ægtepar samstemmigt i går, før regeringen præsenterede en lang række vidtgående tiltag for at bremse coronasmitten. Efter 14 dage i hotelkarantæne med temperaturkontrol og kontakt til børnebørnene i naboværelset over telefonen fik familien lov til at komme hjem til et markant andet Danmark i fuldt coronaberedskab. Familien skulle på vejen hjem et smut forbi Bruxelles, da børnebørnene bor der, og her var kontrollen minimal, fortæller ægteparret. - Det er lidt mærkeligt, at vi har kunnet rejse fra Tenerife til Bruxelles, overnatte i Bruxelles, har været i ankomst- og afgangshaller, spist morgenmad i lufthavnen, snakket med Brussels Airlines om billetproblemer - og så skulle direkte i karantæne i Danmark, siger Hanne Christensen med sin mand nikkende ved siden af. De synes begge i går, at de danske myndigheder tager situationen meget alvorligt sammenlignet med Belgien. - Man tager det voldsomt seriøst i Danmark. Man er oppe i det panisk røde felt, efter vores opfattelse. Og det er måske okay et eller andet sted? Men altså, i Belgien er indstillingen fuldkommen afslappet til sammenligning. Vi er ikke blevet tjekket for noget som helst. - Det er ikke fordi, man ikke skal tage det alvorligt. Men... det er jo kun en gang influenza. Den bliver nok lidt værre og smitter lidt hurtigere og sådan, men altså, siger de fra Billund Lufthavn. Sundhedsstyrelsens direktør, Søren Brostrøm, advarede dog tidligere på ugen mod at negligere virusset. - Jeg vil advare imod, at man undervurderer alvorligheden ved den her sygdom og epidemi. Der er en tendens til, at mange siger, 'det er bare influenza'. Men der skal man være opmærksom på, at det er de stærke og raske, der er blevet smittet og bærer den ind i landet. Dem, der har haft overskud til skiferie eller konference i Italien, sagde han. - Men det, vi skal være opmærksomme på, er at med smittespredningen begynder vi at smitte folk, der ikke er lige så stærke. De seneste dage har smitten virkelig taget fart i Danmark, og på få dage er vi gået fra 35 smittede til mindst 674, hvilket er den mest dramatiske stigning i antallet af smittede i Europa. Sundhedsstyrelsen har lavet en risikovurdering og forventer, at cirka 10 procent - 580.000 mennesker - vil blive smittet med coronavirus, mens mellem 1.600 og 5.600 mennesker kan risikere at dø af det. Styrelsen forventer dog, at antallet af dødsfald vil være i den lave ende. døde 1.644 danskere i influenzasæsonen 2017/2018, som blev kaldt en 'usædvanlig sæson' og havde den højeste dødelighed siden 2010. Og nu venter karantænen så hjemme for ægteparret i deres hus ned til Vejle Fjord. - Vi har allerede bestilt frugt og grøntsager, og en af naboerne har købt nogle andre ting for os. Og vi har heldigvis huset fuld af bøger og får avis hver dag, siger Hanne Christensen, før hendes mand bryder ind: - Så nu skal vi hjem og tænde en ordentlig cigar og finde en god rødvin frem.", "annotations": [], "meta": {}, "annotation_approver": null}
{"id": 357, "text": "Der skal et håndtryk til, hvis man vil have dansk statsborgerskab. Men i Hedensted Kommune har man besluttet, at ansøgerne selv må vælge, om man vil trykke hånd med en mandlig eller kvindelig repræsentant for byrådet, når man får sit statsborgerskab ved en grundlovsceremoni. - Jeg synes, det vigtigste er, at de skriver under på, at de vil respektere dansk lov og danske værdier. Hvem de giver håndtrykket til - om det er en herre eller en dame - synes jeg ikke er så vigtigt, siger Hedensteds socialdemokratiske borgmester, Kasper Glyngø. Han har opbakning fra et samlet byråd, også fra Venstre og Dansk Folkeparti, der ellers har været store fortalere for loven. Beslutningen i Hedensted Kommune bliver mødt med en vis undren hos Venstres indfødsretsordfører, Morten Dahlin. Han vil have udlændinge- og integrationsminister Mattias Tesfaye (S) til at svare på, om Hedensted Kommune er på ret kurs. - Vi har bedt ministeren om en redegørelse for at finde ud af, om det er i overensstemmelse med reglerne, at en kommune kan tage hensyn til folk, der af religiøse årsager ikke har lyst til at trykke det modsatte køn i hånden, siger Morten Dahlin. I praksis er det ofte borgmesteren, de nye danskere skal give et håndtryk, men af fremgår det kun, at der skal være tale om en eller flere kommunale repræsentanter. Derfor mener Kasper Glyngø, at kommunen er på sikker grund. - Fakta er, at der står helt klart i loven, at de bare skal trykke hånd med en repræsentant for kommunalbestyrelsen, siger borgmesteren. Han er heller ikke bekymret over, at Venstre går til ministeren med sagen. - Det er ikke første gang, at vi ude i kommunerne skal få en - hvad skal jeg sige - lidt speciel og lidt fjollet lovgivning til at virke i praksis. Det har vi et pragmatisk forhold til i Hedensted Byråd, og alle kunne bakke op om, at det her er en fin måde at få håndtrykket på, siger Kasper Glyngø. I byrådet sidder også Venstre-manden Ole Vind. Han stemte for forslaget og går ud fra, at hans borgmester ikke kommer med forslag, der er i strid med loven. - Hvis borgmesteren ønsker det, så vil vi gerne støtte ham i det, hvis det er inden for loven. Det går jeg da ud fra, at det er, for ellers havde borgmesteren vel ikke fremlagt det for byrådet, siger Ole Vind. Dansk Folkepartis Hans Kristian Skibby er både viceborgmester i Hedensted Kommune og medlem af Folketinget, hvor hans parti ivrigt har bakket op om loven. Hans udgangspunkt er, at de, som får tildelt statsborgerskab, hilser på alle, der er til stede under ceremonien. - Når de bliver inviteret på rådhuset til en statsborgerskabsdag, så skal de selvfølgelig også sige goddag til både borgmesteren og til det kvindelige byrådsmedlem, siger Hans Kristian Skibby, der ligesom resten af byrådet støtter beslutningen. At Hedensted Kommunes måde at gennemføre grundlovsceremonierne på har vakt politisk opsigt, tager borgmester Kasper Glyngø dog helt stille og roligt.", "annotations": [], "meta": {}, "annotation_approver": null}
{"id": 358, "text": "Efter i 11 år at have ligget opmagasineret og samlet støv og edderkoppespind er det nu meningen, at der igen skal liv i William Soyas 45 år gamle lysskulptur. Den er oprindeligt lavet til Kolding Bibliotek, men da biblioteket skiftede adresse i 2008, flyttede skulpturen ikke med. I stedet har kunstværket været på depot i 11 år. Men pludselig dukkede det op til overfladen igen i kommunens bevidsthed, og man forsøgte at forære kunstværket væk. Problemet er bare, at værket er så stort og samtidig så tilpas medtaget af de mange års dvale, at der skal en pose penge til for at få det sat i stand igen, og derfor var der ingen interesserede. Men så trådte Statens Kunstfond til. - Det er meget sjældent, at det sker, men Statens Kunstfond har vurderet, at det her værk er så markant og spændende, at det fortjener at komme ud i offentligheden igen, siger Jeanette Ehlers, formand for billedkunstudvalget hos Statens Kunstfond. Derfor havde Kolding Kommune i går åbent hus, hvor alle interesserede kunne komme og se til værket, som man nu udover at modtage gratis også får 300.000 kroner til restaurering med til. - Det er et ret stort kunstværk, der består af nogle stålrør, der blev samlet på Kolding Bibliotek i sin tid. Det blev skilt ad for at få det ud af lokalet. Og det skal samles igen og hænges op, og det vejer knap to ton. Så det har en vis størrelse, siger Jon Noe, der er kulturkonsulent i Kolding Kommune. - Vi håber først og fremmest, at det kommer til at hænge et sted, hvor der er noget offentlig adgang, siger han. Værket risikerede skraldespanden, inden Statens Kunstfond meldte sig på banen med en pose penge. Lysskulpturen er nemlig lavet direkte til det gamle bibliotek, og det kræver således lidt kreativ tænkning at få det op i nye rammer. Blandt deltagerne i åbent hus-arrangementet var Per Møller, der er rektor på Munkensdam Gymnasium i Kolding. Skolen kan godt være en arvtager. - Vi skal lige hjem og kigge lidt på, hvordan målene passer. Der er kommet lidt overraskelser om, hvor stort det rent faktisk er. Men der er gode odds, vil jeg sige, siger han. Alle interesserede har nu indtil 3. marts til at tage stilling til, om de vil byde ind på at få kunstværket. William Soya blev født i 1927 og døde i 1994.", "annotations": [], "meta": {}, "annotation_approver": null}
{"id": 359, "text": "Kampen mod affald og plastik på de danske strande er ikke kun en kamp, der bliver kæmpet af de danske myndigheder. Også privatpersoner og virksomheder har mulighed for at deltage, og det har Miljøstyrelsen forsøgt at gøre mere attraktivt via den såkaldte ’strandoprydningspulje’, der netop er blevet uddelt. Men hvad koster det at gøre en indsats mod affaldet langs strandene? Ikke nødvendigvis ret meget. Den mindste pulje, Miljøstyrelsen uddelte, lød på blot 2.500 kroner, og den gik til 43-årige Tina Mygind Nordtorp Jørgensen fra Vejle. - Der er meget mere affald i naturen, end jeg synes, jeg nogensinde har set. Jeg vil bare gerne gøre en indsats for, at det bliver fjernet igen, siger Tina Jørgensen om sin motivation for at søge puljen. Konkret skal pengene bruges på at arrangere en affaldsindsamling langs Vejle Fjord, hvor Tina Jørgensen i forvejen bruger meget tid på at samle skrald på eget initiativ. Ting som malerspande, sko, plastik, paraplyer, handsker og flasker er blot noget af det, hun har fundet på sine ture ud med en affaldssæk. - Jeg har prøvet at lave skraldeindsamlinger på eget initiativ, men der skal noget andet til, hvis man skal samle folk. Pengene skal gå til handsker og ting til at samle skraldet med, og måske til en kop kaffe og et stykke kage, siger Tina Jørgensen. I alt fik 25 projekter gavn af de samlet set 3,1 millioner kroner, der blev delt ud. Nanna Nørholm, der er funktionsleder i Miljøstyrelsen, er glad for, at der er så mange private aktører, der vil hjælpe. - Mange har en vilje og energi til at gøre en forskel, og vi kan være med til at understøtte det. Det er godt at gribe det engagement, selvom det ikke er noget stort projekt, siger Nanna Nørholm. Hun er ikke overrasket over, at der har været pænt med interesse fra privatpersoner og virksomheder for at hjælpe med at rydde op. - Vi deler som regel ud i større portioner, men denne gang er det også til private borgeres frivillige initiativer. Og det giver rigtig god mening for os at understøtte det befolkningsønske, der er om at få ryddet op, siger Nanna Nørholm. 43-årige Tina Jørgensen har i de seneste år oplevet sig selv blive mere opmærksom på, hvordan naturen omkring hende tog sig ud. Hun er aktiv vandsportsudøver, og hun har på flere sejlture set plastikflaskerne i vandet og ved stranden. - Hvis vi nu alle sammen er med til at samle det her op, kunne vi måske gøre en forskel og få det ryddet op igen. Vi er alle en del af, at det havner der, synes jeg, siger hun. Og så har hun et ganske håndgribeligt råd til alle, der gerne vil hjælpe med at få ryddet op i naturen. - Hvis man alligevel skal ud og gå en tur, så tag en pose med og et par vanter. Man kan blive så overrasket over, hvad man kan finde undervejs, siger Tina Jørgensen.", "annotations": [], "meta": {}, "annotation_approver": null}
{"id": 360, "text": "En del af Fredericia Vold har været tæt på at styrte sammen i dag efter de seneste dages store regnmængder. - Der var et kæmpe jordskred i gang. Det var et skred med et omfang af 12-15 meter, som var ved at trække stien oven for volden ned, siger voldmester Mikael Holdgaard Nielsen. Det er mellem 300 og 500 ton jord, som voldmesteren frygtede kunne styrte sammen hvert øjeblik, og derfor har man taget sine forholdsregler. Kommunen har nemlig fået tilladelse til at fjerne det øverste lag jord på volden for at undgå en sammenstyrtning. - Vi har clearet det med Slots- og Kulturstyrelsen, så vi får elimineret risikoen. De store regnmængder har gjort, at der er sat skub i det, siger Mikael Holdgaard Nielsen. Slots- og Kulturstyrelsen blev nødt til at godkende ideen, da Fredericia Vold er fredet. - Vi har jævnligt kontakt med styrelsen, og de ved, at vi passer godt på fortidsmindet her, og de var helt med på, at det var det, der skulle til. Det var alt for farligt at lade det udvikle sig af sig selv, siger voldmesteren. Ifølge Seniorforsker og geolog hos De Nationale Geologiske Undersøgelser for Danmark og Grønland Peter Roll Jakobsen, er det ikke så mærkeligt, hvis voldene rundt om i Danmark er ved at give efter. - Jeg er ikke overrasket. Efter den meget våde vinter, hvor al jorden er vandmættet, kan man se den her slags hændelser, siger han. Det var af hensyn til folks sikkerhed, at man valgte at fjerne det øverste lag jord på volden, og ingen mennesker er kommet noget til.", "annotations": [], "meta": {}, "annotation_approver": null}
{"id": 361, "text": "Kolding Å er gået over sine bredder efter de seneste dages blæsevejr. Det er gået hårdt ud over kolonihavehusene i Kæmnerengen, som stort set alle sammen står under vand. Det er blandt andet gået ud over Finn Slemmings kolonihavehus. - Al isolering skal skiftes. Det er træls på godt jysk. Men det er gået værre ud over andre. Der er nogle, der er en meter under vand, siger han. Også Lena Jørgensens kolonihavehus er ramt. Faktisk så slemt, at man slet ikke kan nærme sig huset i øjeblikket, medmindre man medbringer en båd. - Det står virkelig under vand, så det er ærgerligt. Jeg havde en ude for at tage nogle billeder, så jeg kunne se, hvor slemt det var. Det har været oversvømmet før, men slet ikke i den dur. Ikke i de otte år, jeg har haft huset, siger hun. Området er kendt for at være i farezonen for oversvømmelser, når vandet stiger, og derfor var Lena Jørgensen også på forhånd forberedt på, at det kunne ske. - Jeg fik ondt i maven og tænkte ’åh nej’, og da jeg så, hvor slemt det var i gågaden, vidste jeg godt, hvad klokken var slået, siger hun.", "annotations": [], "meta": {}, "annotation_approver": null}
{"id": 362, "text": "Den 3. maj skulle have været en stor dag i Sibel Dusgaard Königs liv. Hun skulle have været konfirmeret i Hjarup Kirke i Vamdrup tæt på Kolding. Men coronavirussets udbredelse har gjort, at alle konfirmationer er blevet udskudt til tidligst efter pinse. En træls melding, siger den kommende konfirmand. - Det kom som et chok, og jeg synes, det er rigtig ærgerligt. Det er vi mange, der synes. Vi havde glædet os rigtig meget, for det er en stor dag, siger Sibel Dusgaard König. I takt med at skolerne blev lukket, og historierne om smittede blev flere, havde hun godt tænkt, at det kunne være den vej, vinden blæste. - Da det blev lidt mere alvorligt, tænkte jeg over, om det ville gå ud over konfirmationen. Men jeg tror ikke, jeg troede helt på det, siger hun. Sibel Dusgaard König har familie i Østrig, der ikke var trygge ved rejsen, og hun var også begyndt at forberede sig mentalt på, at gæstelisten måske skulle revideres lidt. Nu er det i stedet en ny dato, der bliver kigget efter. - Det er lidt underligt. Vi havde vidst i mange år, at det var den 3. maj. De siger, det kan blive i juni, men nogen siger også august, og der er lang tid til august, siger hun. Maden og festlokalet er blevet afbestilt, mens Sibel Dusgaard König nu venter på den store dag. Også tiden efter konfirmationen havde hun glædet sig til, og den er nu naturligvis også udskudt. - Vi var en del, der ringede sammen, da meldingen kom ud. Man kan godt få følelsen af, at man ikke bliver konfirmeret, og det er aflyst, men det er jo heldigvis bare udskudt, siger Sibel Dusgaard König. I Nakskov på Lolland er aflysningen af konfirmationen den 29. marts blevet mere en lettelse frem for en frustration hos familien Christensen. - Jo tættere vi kom på datoen, jo flere afbud fik vi fra gæster, der arbejder i sundhedssektoren, fortæller Mai-Britt Christensen, der er mor til konfirmanden Clara. Derfor begyndte familien at frygte, at en konfirmation i marts slet ikke ville blive den oplevelse, som de ønskede for deres datter. - Da restriktionerne kom, og der kun måtte være 100 personer i kirken, måtte konfirmanderne kun have otte gæster med hver. Det ville blive ret tomt. Derfor var det også en lettelse i går, da Kirkeministeriet sagde, at nu skal det udskydes, siger Mai-Britt Christensen. Hun havde allerede der planlagt sammen med Clara at udskyde festen med de 50 inviterede til en anden dato. - Nu får Carla sin konfirmation en anden dag, ligesom det skal være med mange gæster i kirken og til spisning bagefter, siger Mai-Britt Christensen, der er glad for beslutningen. Men selvom datoen nu bliver en anden dag, har familien alligevel valgt at beholde indbydelserne og bordkortene, hvor der står den 29. marts. - Vi har beholdt dem, fordi der er en historie, der følger med om Carlas konfirmation. Det tror jeg, vi aldrig vil glemme. Clara Christensen er heller ikke ked af, at festen bliver rykket til sommer. - Der er ikke nogen, der kan gøre noget ved det. Nu bliver det en anden dag, og den bliver ligeså god, siger hun. - Og vi håber på, at coronaen er væk, så alle kan deltage.", "annotations": [], "meta": {}, "annotation_approver": null}
{"id": 363, "text": "Når Tina Dedenroth er udsat for et tyveri i sin forretning Guldsmedegården i Vejle, er hendes første reaktion altid den samme. - Jeg bliver simpelthen så gal over, at nogen kommer og snupper mine ting. Det er urimeligt, at der ikke rigtig sker noget ved det, siger hun. Forretningen flyttede for fem år siden fra den mindre by Egtved til Vejle. Før flytningen havde hun aldrig oplevet et tyveri – nu sker det jævnligt. - Vi har haft masser af guldkæder, der er forsvundet, og guldringe, folk kan 'trylle væk'. Vi har haft en, der rendte med en hel bakke på et tidspunkt. Det er en dyr fornøjelse, siger Tina Dedenroth. Tyvene er for langt hovedpartens vedkommende fanget af butikkens videokameraer. Det materiale er naturligvis overdraget til politiet, men Tina Dedenroth gad godt, at hun selv måtte poste billederne på eksempelvis Facebook. Både for at se, om nogen i netværket kan genkende tyven, men også til almindelig skræk og advarsel. - Jeg tror, det virker præventivt. Uanset om det er udenlandske tyvebander eller en 16-årig pige fra gymnasiet. Jeg tror, det er godt, siger hun. Tina Dedenroth må dog væbne sig med tålmodighed, som loven ser ud i dag. Men det vil Dansk Folkeparti have lavet om på med et nyt beslutningsforslag, der blandt andet skal give butiksejere mulighed for at offentliggøre billeder af butikstyve, som en del af flere tiltag mod butikstyverier. - Vi har set rigtig mange trælse eksempler på, at butiksejerne ikke må få lov at vise overvågningsbilleder, selv om det er helt hundrede procent tydeligt for enhver, at der er nogen, der står og stjæler, siger Dansk Folkepartis erhvervsordfører Hans Kristian Skibby. Derfor skal butiksejere som Tina Dedenroth have lov til at smide tyveknægte på Facebook, mener han. Men kun når videomaterialet helt utvetydigt viser, at der er tale om tyveri. - Det vil få butikkerne til at føle, at de bliver taget seriøst, når de får stjålet deres varer, siger Hans Kristian Skibby. Det ville glæde Tina Dedenroth, som lider et pænt økonomisk tab, hver gang der er et tyveri. - Jeg får en vis del dækket, men alt over det beløb er 'bare ærgerligt', siger hun. - Jeg synes, den er svær. Hvis der er nogen tvivl, så jo. Men kan man se folk stoppe noget i lommen, synes jeg også godt, man må risikere at blive offentliggjort, siger Tina Dedenroth. Der er ikke umiddelbart stor opbakning til Dansk Folkeparti og Tina Dedenroth, når man spørger nogle af Folketingets øvrige partier. 'Jeg er opdraget så gammeldags, at straf det er noget samfundet idømmer og eksekverer. Jeg håber, min børnelærdom holder', skriver Socialdemokratiets erhvervsordfører Orla Hav i en mail til DR. Heller ikke i SF, synes man, det er en god idé. 'Det synes vi ikke, vi skal tillade. Skal der offentliggøres noget, skal det være politiet, der gør det. Det vil betyde, at der er foretaget en validering forinden, ligesom der er en myndighed som kan håndtere og samle op på eventuelle henvendelser. Det er ikke en opgave for private', skriver Theresa Berg Andersen, der er vikarierende erhvervsordfører. Også Radikale Venstre og Konservative oplyser i en mail til DR, at man er imod forslaget. Venstre er ikke vendt tilbage på DR's henvendelse. For et par år siden trådte en lovændring i kraft, der gør det muligt for butiksejere i visse tilfælde at dele overvågningsbilleder med hinanden. Det er Dansk Erhverv ved at udvikle et system for, der snart ruller ud. Derfor vil man i organisationen først se, om systemet virker, og derfor støtter den heller DF's forslag i første omgang, siger chefkonsulent Henrik Sedenmark. - Jeg har stor forståelse for den frustration og følelse af afmagt, som butiksejere bliver ramt af, når kriminelle stjæler varer fra deres butikker. Særligt når udsigten til, at politiet får fanget tyven, er stort set ikkeeksisterende. I første omgang vil jeg dog gerne lige se effekten af det system, vi har udviklet, siger han. Folketinget skal tage stilling til Dansk Folkepartis forslag den 20. februar.", "annotations": [], "meta": {}, "annotation_approver": null}
{"id": 364, "text": "Februar 2020 var den vådeste februar, der nogensinde er registreret i Danmark. Huse er oversvømmet, og åer er gået over deres breder, men også de danske landeveje er hårdt ramt af de store vandmasser. I Bredsten, nær Vejle, er Vejlevej bukket under. Vejen er simpelthen gledet væk, og nu skal den bygges op helt fra ny. - Det er dyrt. Det er rigtig dyrt. Med de ekstreme vandmængder, vi har fået, bliver det hele presset til det yderste. Hvis vi er uheldige, som vi var på Vejlevej, begynder vejen at skride, og så må vi tage hånd om det, siger Erik Bjerre, der er vejingeniør i Vejle Kommune. Der er tale om et 90 meter langt stykke asfaltvej, der var sunket langt ned i jorden på grund af vandmasserne, og det kræver omstændigt arbejde indtil cirka 31. marts, før problemet er løst, og vejen er fremtidssikret mod regnmængderne. - Vi tager den store tur nu, så vi sikrer, at det ikke sker igen, siger Erik Bjerre, der ikke vil sætte præcise kroner og øre på, hvad han estimerer, at vejarbejdet vil koste. I Vejle Kommune er der registreret 23 steder, hvor vandmasserne udgør en risiko for, at vejen bliver undermineret – altså at asfalten simpelthen bliver ødelagt eller glider væk. At vandmængderne har gennemblødt undergrunden, har givet masser af skader på vejene overalt i landet – også selv om skaderne ikke er lige så alvorlige som i Bredsten. Det fortæller Lars Bolet fra Aalborg Universitet, der er civilingeniør og vejekspert. - Det svarer til det, vi alle har oplevet, når vi leger med mudder og sand ved vandet. Underbunden og den jord, der skal bære belastningen, bliver flydende og glider ud. Selv solide veje, der normalt holder fint, kan blive alvorligt svækket af vand. - Det, der så er tilbage på vejen, er sådan set et asfaltlag, der skal bære uden at have en støtte nedefra. Og selvom det er et stærkt og fleksibelt lag, er der grænser for, hvor meget det kan optage af kræfter, når det ikke bliver understøttet, siger Lars Bolet. - På kort sigt sker der det, at der kommer revner og buler i asfalten, når man belaster den med den tunge trafik. På et tidspunkt kan noget af asfalten glide af, og så får vi kraftigt hullede veje, og hvis det går helt galt på lang sigt, kan vejen mere eller mindre forsvinde, siger han. Motorveje og nyere veje er ofte bygget sådan, at de er nogenlunde sikre mod vandmængderne, men sådan er det langt fra på alle landets veje. - Navnlig de gamle sogneveje, der oprindeligt har været jordveje, der er blevet asfalteret, er uden en konstruktion, der er forberedt på så voldsomme vandmængder, som man kører i nu, siger Lars Bolet. Ifølge Lars Bolet har vejbudgetter både i stat og kommuner været kraftigt underfinansierede gennem længere tid. Derfor risikerer man nu at skulle til at lukke og ombygge flere veje rundt om i landet, da vejene ikke er blevet løbende vedligeholdt. Lige nu er der en risiko for at de tager skade, hvis lastbiler og andre tunge køretøjer benytter dem. - Det er bare ikke billigere, og derudover har man selvfølgelig en periode på et eller flere år, hvor man ikke har de veje til rådighed, siger Lars Bolet. I Vejle Kommune siger formanden for Teknisk Udvalg Gerda Haastrup Jørgensen (V), at man sagtens kunne bruge flere penge på kommunens veje, men at det hele er et spørgsmål om at få de økonomiske ender til at mødes. Og så køber hun ikke, at der skulle være en sammenhæng mellem hændelsen i Bredsten og det kommunale vejbudget. - I den her ekstreme situation, vil der komme nogle udfordringer - det kan ikke undgås. Vi kunne ikke have undgået den her situation alligevel, for vi er blevet klogere på, hvordan vi laver veje, så de to ting kan ikke sættes i relief, siger Gerda Haastrup Jørgensen (V). Hun håber nu, at der kan findes nogle penge til at løse problemer som dem i Bredsten. - Der kan komme sådan en situation her, der gør, at vi har brug for noget ekstra. Og der vil jeg da håbe, at vi kan finde nogle løsninger, siger hun.", "annotations": [], "meta": {}, "annotation_approver": null}
{"id": 365, "text": "Knyttede næver blev formentlig stukket i vejret i mange byer og landsbyer, da næste års Tour de France-rute i eftermiddag blev offentliggjort. Ruten har i hovedtræk været kendt et stykke tid, mens detaljerne om næste års tre etaper i Danmark først blev afsløret på et pressemøde i Vejle. Nu bliver hjelmen spændt, og den hurtige solbrille sat på plads i Høve, Vester Nebel, Genner og mange andre bysamfund, så landsbyerne kan fremstå knivskarpt, når Tour de France-feltet og reklame-karavanen kommer forbi i begyndelsen af juli næste år. 2021-udgaven af verdens største cykelløb begynder med en enkeltstart i København den 2. juli. De følgende to dage kører feltet først en etape på Sjælland via Storebæltsbroen til Fyn med start i Roskilde og mål i Nyborg. Det danske visit slutter den 4. juli med en etape i det Syd- og Sønderjyske fra Vejle til Sønderborg. I hovedstaden bliver der nærmest tale om en guidet tur, som bringer feltet forbi mange af Københavns seværdigheder. Søerne bliver vist frem. Det samme gør Kongens Nytorv og Den Lille Havfrue, og skulle kongefamilien være hjemme, kan løbet nydes fra balkonerne på Amalienborg. Rytterne på to hjul runder nemlig rytterstatuen med Frederik V til hest på Amalienborg Slotsplads. På andendagen af næste års Tour de France er det det nordvestlige Sjælland og Odsherred, som lægger asfalt og bakker til, når rytterne skal ramme Storebæltsbroen for at køre i mål i Nyborg. På en god del af dagens etape er der fine muligheder for blæsevejr, for Storebælt og Sejerøbugten er ikke langt væk. I Høve i Odsherred er der lagt op til fest - og en stejl stigning. - Det er faktisk 'bjerg-etapen' vi står med, siger formanden for det lokale bylaug, Peter Arnfeldt om bakken på Høve Stræde. I Høve har PostNord Danmark Rundt været forbi, men næste års Tour de France bliver af en helt anden kaliber. - Det bliver helt vildt. Det bliver det allerstørste cykelevent, der kommer forbi byen. Der er rig mulighed for at sidde på skrænterne og heppe på rytterne, når de kommer op ad vores lange dræberbakke med 10 - 12 procents stigning. Når de kommer op til Høve by, er der endnu en bakke, som bliver virkelig hård, siger Peter Arnfeldt. Han forudser fest i gaderne og lover en helt ekstraordinær oplevelse. Blandt andet fordi farten i feltet på grund af bakken går ned, og det giver tilskuerne en bedre oplevelse end på en flad strækning. På Storebælt venter der både cyklister og bilister en særlig oplevelse. Planen for dagen er ikke lagt i detaljer endnu, men driftsleder Jan Lyngsø fra Storebæltsbroen regner med, at cykelrytterne får de nordlige kørebaner, mens bilisterne må rykke sammen i de sydlige baner. - Vi glæder os til at vise broen frem for Danmark og verdenen, for det er en speciel oplevelse. Det er et stort, flot arrangement, og det er en stor ære for os, at de kører over broen - og vi glæder os til det, siger Jan Lyngsø. Nu skal han og kollegerne i gang med forberedelserne, og han regner med, at skilte og andet grej vil være på plads et par uger før, rytternes forhjul peger mod Fyn. - Jeg vil tro, at det tager et halvt år at lave forberedelserne. Det skal gerne sidde lige i skabet på dagen, siger han. Kenneth Christensen er glad for at være uddeler i landets ældste Brugs i Vester Nebel, som ligger nord for Kolding. Og i dag blev han endnu gladere. Tour-feltet bruger nemlig nogle minutter i Vester Nebel, inden turen går videre syd på til Sønderborg på 3. etape. - Det er kæmpestort. Kæmpestort. Det glæder vi os til, siger han. Han og de øvrige indbyggere er godt klar over, at det ikke er en langvarig eksponering, som Vester Nebel får. - Men det er once in a lifetime, at det kommer her til byen, og vi skal have samlet hele byen og lave en fest herude, siger han. Allerede i eftermiddags, da det kom frem at touren rammer Vester Nebel, begyndte snakken at gå i butikken. - Da vi så det, begyndte vi med det samme at snakke om, hvad vi kunne gøre for at markere Vester Nebel. Lidt lige som når man ser cykelløb i Frankrig, så er der nogle, der laver noget på markerne, som skiller sig ud. Det tænker jeg da også, at vi vil gøre herude, siger Kenneth Christensen. I landbyen Genner ved Aabenraa er årets største idrætsbegivenhed sædvanligvis den årlige gymnastikopvisning. Men det bliver der lavet om på, når Tour de France-feltet passerer landsbyen i nogle hæsblæsende minutter den 4. juli til næste år. I Genner har man tidligere haft PostDanmark Rundt gennem byen, og derfor regner næstformand i Genner Lokalråd Jan Kirk Todsen da også med, at der bliver gjort noget ud af det, når Tour de France kommer forbi. - Det er helt sikkert, at lokalområdet i Genner og nærmeste opland står også klar, når Tour de France-feltet kommer, siger han. Han glæder sig over, at Genner kommer positivt på landkortet igen. - Før i tiden, da motorvejen ikke var her, kørte alle folk gennem Genner på hovedvej 10. Det kan de huske, og nu kommer der postitiv omtale af Genner igen, og det er da dejligt, siger Jan Kirk Todsen. Da han kom hjem i dag, blev han i øvrigt mødt af en begejstret 13-årig datter, der ville have far med til cykelløb til næste sommer, så nyheden om, at touren kommer til Genner, har spredt sig hurtigt. Nu skal de så i arbejdstøjet. Både i Genner, Vester Nebel, Høve og på Storebæltsbroen, så det bliver en ganske særlig oplevelse for alle, når Tour de France siger 'Bon Jour Danemark'.", "annotations": [], "meta": {}, "annotation_approver": null}
{"id": 366, "text": "I dag offentliggjorde A.P. Møller-Mærsk og ADP, bedre kendt som Fredericia Havn, at de indgår et samarbejde. Det betyder, at Mærsk flytter sin landbaserede transport- og logistikaktiviteter til Fredericia. Dermed bliver Fredericia knudepunkt for det største logistik-setup i Danmark. Mærsk er endnu en i rækken af store virksomheder, som flytter dele af arbejdet til Fredericia. Tidligere på ugen kunne DR fortælle, at der åbner et nyt skattecenter i løbet af sensommeren, som medfører op mod 150 arbejdspladser, og tidligere løftede Google sløret for, at de åbner et nyt, stort datacenter, der ligeså vil huse omkring 150 arbejdspladser. I dag var der så linet op til det helt store pressemøde, hvor planerne skulle præsenteres. Stig Kirkegaard, landechef i Mærsk, fortæller, at placeringen er årsagen til, at Mærsk nu åbner i Taulov. - Fredericia og Taulov ligger centralt i Danmark, og det ligger perfekt i forhold til E45, og vi har allerede en kombiterminal hernede. Nu her er det meget baseret på vores kunders behov, så jeg drømmer ikke om noget. Det handler om at bygge efter behov, siger han. Selvom Stig Kirkegaard ikke drømmer stort, regner han med, at kunderne vil blive glade for en mulighed for opbevaring hos Mærsk. - Vi prøver at opfylde vores kunders behov og levere dør til dør-løsninger og bevæge os ind på det område, der har med landlogistik at gøre fremadrettet, siger han. Jesper Gemmer, direktør i Taulov Dry Port, er glad for, at Mærsk nu kommer til Taulov. - Vi ligger det helt rigtige sted for Mærsk. Vi er lidt stolte, hvis vi kan få den lyseblå stjerne til at lyse endnu mere i og omkring Fredericia, siger han. Dry Port er et udtryk for en tør havn, altså et sted til at opbevare blandt andet containere, ligesom man gør ved mange havne i Danmark. Jacob Bjerregaard (S), borgmester i Fredericia Kommune, er også svært begejstret over, at han nu kan præsentere endnu en stor virksomhed i Fredericia. - Vi kommer til at skabe mange nye arbejdspladser nu. Vi har tiltrukket flere store virksomheder de seneste år, og den trend fortsætter, forklarer han. Især tilslutningen af Mærsk i rækken af store virksomheder, der rykker til Fredericia, begejstrer Jacob Bjerregaard. - Jeg tror, at det her bliver rigtig stort. Det betyder rigtig meget. Vi cementerer vores position som Danmarks logistikcentrum. Det sted, hvor vi distribuerer varer og forbrugsgoder ud til hele Danmark, siger han. Jacob Bjerregaard forventer da også, at Mærsk kun er endnu en i rækken, og at der er mere på vej. - Jeg tror, det kommer til at trække mere med i slipstrømmen af så stor en virksomhed, som Mærsk nu en gang er. Byggeriet kommer til at være omkring 360.000 kvadratmeter.", "annotations": [], "meta": {}, "annotation_approver": null}
{"id": 367, "text": "- Man bliver ikke populær som statsminister på at foreslå en udligningsreform. Sådan sagde statsminister Mette Frederiksen (S) i aftes, da hun løftede sløret for dele af det udspil til en ny udligningsreform, som regeringen fremlægger i morgen. Det er den reform, der fremover skal bestemme, hvordan pengene fordeles mellem rige og fattige kommuner. Og der er noget, der tyder på, at hun har ret. I hvert fald er landets borgmestre over en bred kam enige om, at det i hvert fald ikke er deres kommune, der skal betale gildet for de andre kommuner. - Ud fra den økonomi, vi har, kan jeg ikke se, hvorfor vi skal betale mere. Og sådan er det sikkert blandt alle 98 kommuner, og det er derfor, de 98 kommuner ikke selv kan blive enige om en udligningsreform, lyder det eksempelvis fra Koldings borgmester Jørn Pedersen (V). Statsministeren har ikke afsløret mange konkrete detaljer om indholdet i udspillet, men der er lagt op til, at der skal flyttes penge fra by til land og fra rige til fattige kommuner. Mette Frederiksen har også , at der bliver tale om, at 38 kommuner skal betale til de resterende 60, men hun afviser at sætte navn på kommunerne før i morgen. Der er dog også faldet en bemærkning om, at både kommunerne i Østdanmark, men også i Østjylland, kan være blandt dem, der skal betale. Det er ikke noget, man ser frem til i Skanderborg Kommune. - Vi har ikke en pose penge stående, som vi ikke bruger. Hvis vi skal give flere penge, skal de findes ved at spare andre steder. Vi er økonomisk pressede. Hvis vi samtidig skal udligne mere, så får vi en stor udfordring, siger borgmester Frands Fischer (S). Hedensteds borgmester Kasper Glyngøe (S) er med i en gruppe med fem andre østjyske kommuner, der hedder ’Rimelig Udligning’, og han vil ’aldrig acceptere’, hvis Hedensted er en af de kommuner, der skal betale mere som følge af regeringens udspil. - Vi håber selvfølgelig, at vi skal tilgodeses. Vi har en række gode argumenter for, at Hedensted Kommune er en af de kommuner, der har det svært, siger han. I Rudersdal Kommune kan borgmester Jens Ive (V) godt mærke, hvilken vej vinden blæser. Han forventer, at regeringen vil lægge op til, at hans kommune skal betale endnu mere i udligning, end den gør i forvejen. Og de penge kommer til at blive taget direkte fra borgernes pengepung. - Det betyder, at de skal betale den værste form for skat, nemlig den, man intet som helst får for. Pengene ryger direkte ud af kommunen. Man kan ikke se, hvad man får for de penge, medmindre man kører en tur til Jylland og kigger på idrætshallerne, siger Jens Ive. Rudersdal Kommune har en høj andel af borgere, der betaler topskat og dermed har en høj indtægt. Jens Ive (V) mener, at det her er en måde at give dem en skattemæssig dobbeltstraf. - Det er virkelig nogle af dem, der står bag det danske velfærdssamfund. Man vil ad bagvejen hæve skatten, så dem, der allerede nu bidrager mest, skal bidrage endnu mere, siger han. På Langeland forventer borgmester Tonni Randy Hansen (SF), at hans kommune er en af dem, der ligger lunt i svinget til en god pose penge, hvis regeringen får landet en ny aftale om udligning. - Alle 98 kommuner ønsker den bedste service i lige nøjagtig det område, de bor i. Den her udligning skal sikre, at vi har rimelig ens vilkår at drive vores kommuner på, siger han.", "annotations": [], "meta": {}, "annotation_approver": null}
{"id": 368, "text": "Knap er vandstanden tilbage på normalen efter sidste weekends blæst og regn, før man mange steder i Jylland må forberede sig på endnu en tur. Vejrudsigten lover vand, og på jord, der i forvejen er mættet til bristepunktet, kan det være en farlig kombination. I Haveforeningen Storå i Holstebro holder haveejerne godt øje med målepinden, og formand Kurt Thrue frygter endnu en oversvømmelse. - Vi er grædefærdige, kan jeg godt sige dig. Det er rigtig skidt. Bygningerne tager skade. Alting tager skade af al det vand, siger Kurt Thrue. De seneste dage har der været nok at lave for de danske beredskaber, og det kan sagtens fortsætte, fortæller formand for Danske Beredskaber Jarl Vagn Hansen. - Vi følger situationen, men vi håber på, at der ikke falder så mange millimeter, for jorden er godt mættet rundt omkring, siger han. Et af de steder, hvor vandet udgjorde den mest akutte trussel, var nær Ribe. Her var der i går brud på Varming-diget, der beskytter Ribe midtby mod vand. Først ved midnat mellem onsdag og torsdag fik beredskabet styr på situationen. - Vi fik lavet et midlertidigt dige rundt om digebruddet, og så fik vi tætnet diget med sandsække, så det er fuldstændig tæt igen, siger beredskabschef ved Sydvestjysk Brandvæsen Jens Møllgaard. - Der står selvfølgelig fortsat meget vand på den forkerte side af diget, men sluseporten har været åben hele natten, så vandet fosser ligeså stille den rigtige vej ud mod Vesterhavet, siger han. Beredskabschefen er spændt på, hvad de næste dage bringer af nedbør og blæst. - Vi har ikke brug for mere vand lige nu, siger Jens Møllgaard. I Kolding Kommune er man også klar til, at det kan gå galt igen. På Søndertorv blev der tidligere på ugen pumpet tusindvis af liter vand væk, og ved kolonihavehusene i Kæmnerengen stod vandet i visse tilfælde stort set helt op til vinduerne. Derfor er kommunikationschef i Kolding Kommune Lars Svoger da heller ikke helt tilfreds med vejrudsigten. - Vandet falder, men det falder meget langsomt. De måtte godt have ladet være med at love mere regn. Vi ved ikke endnu, hvor meget det vil påvirke, men vi kan jo risikere, at vi skal tilbage i samme situation og have alle mand i gang igen, siger han. Der er på landsplan faldet 85,5 millimeter regn i februar. Rekorden er 109 millimeter og stammer fra 2002, og den står for skud, vurderer DR Vejrets meteorolog Christian Cherry. - Den vil sandsynligvis blive slået, da det vil regne resten af dagen mange steder, og der er flere kraftige lavtryk, som ligger på lur i Nordatlanten. Allerede fredag aften vil endnu et vejrsystem komme forbi og sende regn ud over landets allerede våde overflade, siger han. Christian Cherrys forsigtige bud er, at vi på mandag runder de 100 millimeter for måneden. I Hjørring Kommune har Søren Smalbro (V), der er formand for teknikudvalget, været en tur ude og inspicere kystområderne ved Tversted og Løkken, og han er ikke imponeret over synet. - Der er ekstremt højvandet, masser af blæsevejr og kaskader af regn for oven, og det gør, at kystnedbrydningen nogle steder næsten er ude af kontrol. Vi kan ikke gøre ret meget ved det andet end at ærgre os over det, og flere steder var det godt nok et sørgeligt syn, hvis jeg skal være helt ærlig, siger han.", "annotations": [], "meta": {}, "annotation_approver": null}
{"id": 369, "text": "Sundhedsapps, der kan hjælpe dig med løbeturen, søvnen, kosten eller noget fjerde er i høj kurs for tiden. Derfor bliver der også udgivet rigtig, rigtig mange nye versioner af de forskellige apps. Men det kan også være en udfordring at finde ud af, hvilke apps du skal vælge. Det vil Region Syddanmark, efter at Sundheds- og Ældreministeriet og Danske Regioner har bedt dem om det, nu gøre op med. I løbet af 2020 vil de nemlig udvide en eksisterende platform med godkendte apps. På den måde kan for eksempel kronisk eller psykisk syge være sikre på, at de apps, de bruger, bygger på godkendte data. Dermed ved sundhedspersonalet rundt omkring i landet også, hvilke apps de skal sætte sig ind i og kan på den måde vejlede bedre. Platformen findes allerede og hedder Mindapps, men henvender sig i øjeblikket kun til psykiatrien. Anders Bay Schmidt, projektleder i Region Syddanmark, skal stå for udvidelsen. - I første omgang skal Mindapps dække over apps til diabetes-, muskel-, skelet-, angst- og depressionspatienter. Som det er lige nu, kan det være svært at navigere i, hvilke apps man kan bruge, siger han. Amanda Broe Hansen er 23 år og formand for ungegruppen i Diabetesforeningen i Region Sjælland. Hun har haft diabetes siden 2008. Hun ville ikke kunne tackle sygdommen lige så godt uden apps i hverdagen. Selvom der er mange at vælge i mellem. Hun bruger primært tre apps - eksempelvis en blodsukkermåler og en insulinudregner. Lene Kølle Jørgensen, diabetessygeplejerske ved Diabetesforeningen, er glad for, at der nu kommer noget på området. - Der er simpelthen så mange apps, så vi skal finde ud af, om de er valide og kan gøre det, de siger, de kan, siger hun. Anders Bay Schmidt er enig. - Der er en kæmpe jungle af apps, og sikkerheden er ikke altid lige god. Mange apps er gratis, men vi sælger altså vores data til gengæld, siger han og fortsætter: - Sundhedsdata skal ikke bare gives ud. Datasikkerhed og kvalitet er helt sikkert det vigtigste ved sundhedsapps. Det er også vigtigt, når vi har med nogen sygdomme at gøre, at appen rent faktisk hjælper og ikke er direkte skadelig. Selvom det er Region Syddanmark, der laver platformen, er det meningen, at det skal rulles ud på landsplan. Anders Bay Schmidt pointerer dog, at man ikke kun kan bruge apps. - Det er et supplement til behandlingen, siger han. Lene Kølle Jørgensen bakker op, men mener, det er et godt supplement. - Vi oplever meget, at patienterne bruger kulhydrat- og blodsukkerapps. Det er faktisk rigtig hjælpsomt for de fleste at gøre, siger hun. Amanda Broe Hansen har haft diabetes i 12 år, så hun kender også til livet som diabetiker uden apps. - Jeg havde altid sådan to små tabeller liggende i mit penalhus, hvor der stod, at hvis jeg spiste så og så mange kulhydrater, så skulle jeg have så og så meget insulin, fortæller hun. Det er ikke kun for borgernes skyld, at platformen bliver lavet. Medarbejderne kan også have svært ved at rådgive deres patienter i, hvilke apps de må bruge og ikke bruge. - Vi kan henvise til platformen og se, hvad der virker. Hvis vi ikke kender dem, kan vi ikke rådgive dem i, hvordan de skal bruges, fortæller Lene Kølle Jørgensen. Amanda Broe Hansen synes også, at platformen er en god idé. - Jeg tænker, det er en helt vildt god idé. Det er nok ikke alle, der har et stort diabetesnetværk, som jeg har, og så kan det være svært at danne sig et overblik over, hvilke apps man vil benytte sig af, siger hun. Selvom Mindapps skal indeholde alle de apps, man må bruge, skal man stadig bruge sin sunde fornuft. Anders Bay Schmidt giver ét godt råd til, hvordan man navigerer imellem alle de forskellige apps. - Gå ind og se på afsenderen. Apps fra det offentlige kan man altid bruge.", "annotations": [], "meta": {}, "annotation_approver": null}
{"id": 370, "text": "Mens mange virksomheder i alle typer og størrelser kæmper for at overleve den krise, som udbredelsen af coronavirussen har sendt dem ud i, er der nogle få virksomheder, der omvendt oplever en stor fremgang i salget. Blandt dem er Nemlig.com og Aarstiderne, der sælger måltidskasser og dagligvarer på nettet. - Det her er vist i alle kontekster en særdeles ekstraordinær situation, og det er det også for os. Vi har faktisk fået noget, der minder om en fordobling af kundetilgangen. En kraftig vækst, som vi ikke har set lignende nogensinde før. Det er ganske usædvanligt, siger Søren Ejlersen, der er medstifter af Aarstiderne, der har hovedkontor i Barrit. Den samme melding kommer fra Nemlig.com, hvor stifter og administrerende direktør Stefan Plenge har måtte øge kapaciteten på hjemmesiden for at kunne trække al trafikken. - Vi oplever en meget, meget stor stigning i antallet af danskere, der ønsker at købe deres dagligvarer på nettet. De seneste 48 timer har danskerne forsøgt 400.000 gange at komme ind på vores hjemmeside, siger han. På Nemlig.com har man nu indført et kø-system og øget kapaciteten på hjemmesiden, men der er stadig op imod 15 minutters ventetid bare for at komme ind på siden. Men Stefan Plenge forsikrer, at Nemlig.com ikke løber tør for varer. - Vi har rigeligt med varer på lager, og vi har lavet nogle meget store ekstrabestillinger allerede for to uger siden, og de er i gang med at løbe ind. Vi vil hellere hjælpe ti kunder med to-tre pakker af den vare, de efterspørger, end at hjælpe en kunde med ti pakker. Derfor har vi sat købsbegrænsning på 900 af de mest efterspurgte varer, siger han. Hos Aarstiderne er kundetilgangen altså fordoblet på få dage, mens Nemlig.com kan berette om en vækstrate på 60-80 procent sammenlignet med samme tidspunkt året før. Men det er ikke noget, de to virksomheder kan glæde sig over. - Ens hjerne kan ikke rigtig forstå den situation, vi sidder i. Vi vil ikke tillade os at være glade for, at vores omsætning faktisk går op. Jeg har rigtig ondt af dem, der virkelig er i krise ude i samfundet. Det er virkelig en mærkelig situation at være i, siger Søren Ejlersen fra Aarstiderne. Heller ikke Stefan Plenge fra Nemlig.com er specielt glad for baggrunden for virksomhedens vækst. - Nej, det er meget specielt. Det er bestemt ikke af de her årsager, at vi har haft planer om at skulle vokse. Lige nu har vi kun en ting for øje, og det er at hjælpe så mange danskere som overhovedet muligt. Det er en opgave, vi er utroligt ydmyge overfor, siger han.", "annotations": [], "meta": {}, "annotation_approver": null}
{"id": 371, "text": "Søndag eftermiddag brød en brand ud i den historiske kro Støvlet Katrines Hus i Sorø. Slukningsarbejdet er fortsat i gang på kroen, som er opkaldt efter Christian den 7.'s elskerinde af samme kaldenavn. Branden opstod i køkkenet i eftermiddags, da der gik ild i en frituregryde under et personalearrangement på kroen. Det fortæller indsatsleder Søren Hückelkamp fra Sorø Brandvæsen. - Ilden er så trukket fra gryden op i ventilationsanlægget og har antændt et aflukket rum ovenpå. Fordi rummet er lukket, så ser man ikke noget røg derfra og så udvikler branden sig faktisk ret katastrofalt og breder sig. Vi arbejder stort set alle steder på bygningen i øjeblikket, siger han. Kroen var lukket for gæster, da branden brød ud og de medarbejdere, der var til stede, blev hurtigt evakueret. To er sendt på hospitalet til observation for røgforgiftning. Bindingsværkshuset kan dateres tilbage til slutningen af 1700-tallet, hvor det siges, at elskerinden med det borgerlige navn Anne Katrine Benthagen flyttede ind i huset. Og bygningens alder gør slukningsarbejdet svært, fortæller Søren Hückelkamp. - Branden har haft så stor en intensitet og varmeudvikling, at branden har spredt sig igennem alle de små musehuller og ind under stråtaget i de mange skunkrum. Vi skal igennem det hele, inden vi er færdige her, siger han. Han tilføjer, at det er lykkedes brandfolkene at redde \"stort set hele bygningen\". - Men det er jo alvorligt, for den tager selvfølgelig alvorlig skade af vores behandling. Bygningen er hårdt medtaget af vores slukningsvand, siger han. Det er ikke første gang, den gamle kro brænder. Også i 2009 startede nogle elinstallationer i et loftsrum en mindre brand i bygningen. Dagen derpå står kroen stadig. Branden er slukket, men den røde bygning er noget medtaget. Inde i restauranten er sodet fra branden spredt på gulvet og i loftet. - Jeg ønsker det ikke for min værste fjende. Jeg har desværre prøvet det én gang før i 2009, hvor det ikke var så slemt, som det var denne gang, fortæller ejeren af kroen, Lars Hagen Mortensen, mens han går rundt i kroens lokaler. I restauranten fanger næseborene hurtigt den kraftige lugt af resterne fra branden. - Det er ikke særligt behageligt. Det værste er gæsterne, som vi stiller i en svær situation. Lige nu arbejder vi på at stille en anden restaurant til rådighed, siger han. Lars Hagen Mortensen er dog optimistisk, når det gælder at skaffe alternative lokaler til gæsternes julefrokoster og nytårsarrangementer. - Jeg har så mange skønne kollegaer fra hele Vestsjælland, der har tilbudt deres hjælp, så det skal nok gå alt sammen.", "annotations": [], "meta": {}, "annotation_approver": null}
{"id": 372, "text": "Det er svært at få Frida Lundgren til at tørre smilet af ansigtet. For hele klassens opmærksomhed drejer sig kun om hende og den raslende pakke, hun har mellem hænderne. - Må jeg pakke op nu? Spørger hun utålmodigt sin lærer. Selvfølgelig må hun det. Det er nemlig hendes fødselsdag, og hun fylder ni år. Men i stedet for, at alle de andre elever i 3. klasse på Vestermose Idræts- og Naturfriskole nord for Slagelse hver især har taget en gave med til hende, får hun én samlet gave. Det besluttede forældrene sig for allerede i børnehaveklassen, fordi de mente, at den løsning er bedre for miljøet, forklarer Trine Christiansen, der er børnehaveklasseleder på skolen. - Der er ikke så meget forbrug i det, og børnene bruger legetøjet mere. Nogle af de småting, man kan købe, er der en glæde ved at pakke op, men de ender hurtigt på hylden eller i skraldespanden, fordi de er gået i stykker, efter man har brugt dem to gange, siger hun. Fødselsdag i folkeskolen byder i mange klasser på masser af små gaver af plastik - sjove at pakke op, men som hurtigt ryger nederst i kassen med legetøj. En tradition, som kalder på unødigt plastik, lyder det fra miljøorganisationen Plastic Change. Derfor er løsningen den helt rigtige vej at gå, hvis vi vil lære vores børn at være mere miljøbevidste forbrugere. Det mener Henrik Beha Pedersen, stifter og bestyrelsesformand for miljøorganisationen Plastic Change, der arbejder for mindre plastikspild. - Det helt afgørende er, at vi overvejer vores forbrug af alle mulige dimser til 10-20-30 kroner, hvor vi udmærket godt ved, at levetiden er meget kort. Det ender lynhurtigt i skraldespanden, eller som noget vi skal forsøge at genanvende, siger han. - Mere Lego! Den har jeg også ønsket mig. Så skal jeg hjem og bygge endnu mere, udbryder Frida Lundberg, mens hun river gavepapiret af sin gave. Forældrene i Frida Lundbergs klasse har besluttet at skiftes til at købe en gave på vegne af hele klassen til et beløb på cirka 200 kroner. Så skiftes forældre og børn til at købe en gave til den næste på listen, fortæller Fridas mor, Lene Lundberg: - Så får man en lidt større ting, man kan bruge, i stedet for flere småting, siger hun.", "annotations": [], "meta": {}, "annotation_approver": null}
{"id": 373, "text": "\"Vil du købe en pose med?\" Det spørgsmål er du sikkert blevet stillet i flere detailbutikker det seneste år. Sidste efterår begyndte flere store butikskæder at bede kunderne om at betale for en plastikpose for at skåne miljøet. Det har fået flere handlende til at tænke sig om en ekstra gang. I Elgiganten i Slagelse er de på den baggrund helt holdt op med at spørge, om kunden vil købe en pose med. Der er simpelthen for få kunder, der vil købe dem. På to år er antallet af plastikposer, der forlader Elgigantens butikker faldet med 85 procent, og på bare et år har H&M langet 60 procent færre poser over disken. Leif Søndergaard er butikschef i Elgiganten i Slagelse. Ifølge ham reagerer kunderne positivt på at skulle betale lidt ekstra for bæreposerne. - Kunderne har fuld forståelse for, at det er et miljøansvar, som vi alle sammen bærer. Vi har ikke mødt nogen negative holdninger til, at de skal betale for en pose, siger han. Siden 2017 er Elgigantens butikker gået fra at lange over to millioner plastikposer over disken til i dag kun at udlevere 300.000 poser. - Det betyder, at vi har sparet naturen for 30 tons plastik, siger butikschefen. I H&M har kunderne også taget godt imod betalingsposerne, selvom det har krævet tilvænning, siger Heidi Lundgren, der er Sales Advisor i H&M i Næstved Storcenter. - Kunderne var i starten skeptiske over for, at man ikke bare fik en pose, når man handlede tøj. Men nu har folk vænnet sig til at have deres egen pose eller stofnet med, siger hun. Men selvom der generelt bliver langet færre poser over disken, får kurven alligevel et nøk opad omkring juletid og Black Friday. Ifølge Elgiganten bliver der købt flere poser i november og december, fordi indkøbene er større. Det får stifter af Plastic Change Henrik Beha Pedersen til at appellere til, at alle julehandlende husker de gode posevaner. - Vi lever i en kultur, hvor vi har vænnet os til, at vi kommer hjem med otte forskellige plastikposer, når vi har handlet julegaver, siger han. Julegaverne skal jo bæres hjem, og det bør man ifølge Henrik Beha Pedersen overveje, allerede inden man tager hjemmefra. - En masse supermarkeder har store, stærke genbrugsposer, som vi bruger til at købe ind med i hverdagen. Dem kan vi også tage med ud, når vi skal købe julegaver, fortæller han. For plastikposen behøver ikke nødvendigvis være djævlen selv. Den skal bare være i en kvalitet, der kan genbruges. - Jeg har en genbrugspose fra Frankrig, som jeg har brugt i næsten 20 år, fortæller Henrik Beha Pedersen.", "annotations": [], "meta": {}, "annotation_approver": null}
{"id": 374, "text": "Forestil dig, hvor misundelige dine venner vil blive, når du lægger en selfie fra rummet op på din Instagram. Det scenarie er faktisk ikke så langt ude i fremtiden, som man skulle tro. I sidste uge nemlig, at de har givet tilladelse til, at firmaet Axiom Space fra Texas kan bygge et rumhotel i forlængelse af den Internationale Rumstation (ISS). ISS tager i dag kun imod professionelle astronauter, men det er planen, at der skal åbnes op, så også turister kan se vores smukke blå planet fra rummet. Planen er, at første del af rumhotellet kobles på rumstationen i 2024. Rumhotellet bliver koblet på en af rumstationens tre ledige sammenkoblings-moduler. I første omgang, vil der ikke være plads til turister, men allerede senere på året i 2024, er det planen, at et beboelsesmodul bliver sendt op og koblet på. Og her vil der være ledige hotelsenge. Det er desuden planen, at et af modulerne skal have store vinduer, så den fænomenale udsigt virkelig kan nydes af gæsterne. Men rumgale turister er ikke de eneste, der skal give penge i kassen. Det texanske firma, der står bag hotellet, har nemlig også tilbud til virksomheder. Det tredje og sidste modul, der bliver koblet på, er henvendt til eksempelvis medicinal- eller techvirksomheder. Der er nemlig en række fordele, ved at producere bestemte ting i et miljø uden tyngdekraft. Fordi væske og gasser opfører sig anderledes, er det muligt at lave materialer, som er umulige på Jorden. Og rammerne er perfekte til at skabe renere krystaller, end der nogensinde kan laves hernede. Ideen er, at firmaer kan købe plads i laboratorierne og få fremstillet deres produkter, eller selv sende forskere op og eksperimentere med nye metoder. Drømmer du om at komme op i rummet som turist, skal du nok begynde at spare op lige med det samme. Tur-retur til rumstationen bliver nemlig markant dyrere end at tage de sædvanlige par uger til Mallorca. I 2018 løftede Axiom Space sløret for, hvad de forestiller sig en ti-dages tur til rumstationen kommer til at koste. 55 millioner dollars lyder prisen på - altså hvad der svarer til 375 millioner danske kroner. Men hvem ved måske falder prisen i fremtiden i takt med at flere virksomheder går ind i rumturisme og bygger deres egne hoteller. Det vil være ISS, der leverer strøm og varme til hotellet de første år. Men da rumstationen står til at skulle pensioneres mellem 2024 og 2028, er det planen, at hotellet får koblet sin egen strøm og varmeforsyning på, så den er klar til at stå på egne ben. Det er nemlig planen, at hotellet vil fortsætte som en privat rumstation, hvor Nasa eksempelvis kan leje sig ind. Nasa har tidligere meldt ud, at de vil fokusere deres ressourcer andre steder end på en rumstation i kredsløb om Jorden. Eksempelvis har de planer om en lille station i kredsløb om månen samt bemandede ekspeditioner til Månen - og længere ude i fremtiden til Mars.", "annotations": [], "meta": {}, "annotation_approver": null}
{"id": 375, "text": "34-årige Louise Lund fra Ringsted skulle egentlig sidde alene den 24. december. Hun er enlig mor, og hendes otteårige søn skal i år tilbringe julen hos sin far. Men nu får hun selskab til julemiddagen. - Min nabo er også enlig mor og skulle sidde alene i år. Så fik vi ideen, at vi også kunne holde jul sammen med andre, der sidder i samme situation, fortæller Louise Lund. Indtil videre bliver de fire gæster i lejligheden, men drømmen er, at middagsbordet skal dækkes til ti juleaften, hvor hjemmet vil dufte af flæskesteg og and. - Jeg har et par plader, som jeg kan forlænge bordet med, og jeg kan også rykke rundt i stuen, fortæller Louise Lund, der allerede har stillet nisselandskabet frem og fået et juletræ i stuen. Gennem et opslag på Facebook-siden '4100 Ringsted' inviterer Louise Lund andre skilsmisseforældre eller enlige, der ellers skulle sidde alene juleaften, til at holde jul hos hende. - Det er deprimerende at sidde hjemme alene juleaften. Juleaften er indbegrebet af hygge, sammenhold og samvær. Sådan føler jeg det selv, fortæller hun. Louise Lund tror, at flere skilsmisseforældre føler, at det er pinligt at indrømme over for andre, hvis de skal sidde alene og ikke have børnene hos sig på den store helligdag. Men sådan behøver det ikke at være, understreger hun. - Jeg synes heller ikke, at det er spændende at sidde alene. Det er også derfor, at jeg har valgt at arrangere julemiddagen. Camilla Semlov er familierådgiver og indehaver af hjemmesiden Hele Delebørn. Hun mener, at det er vigtigt for de voksne efter en skilsmisse at have en god jul – også hvis børnene skal holde jul hos den anden part. - Det er vigtigt for børnene, at forældrene har det godt. Hvis børnene oplever, at det er en forfærdelig jul for mor og far, smitter det af på dem, og det er ikke rart for nogen af parterne, fortæller hun. Camilla Semlov understreger dog, at der også skal være plads til at være ked af det som skilsmisseforælder. - Selvfølgelig er det hårdt for forælderen ikke at være sammen med sit barn, men julen skal tage udgangspunkt i, hvad børnene har brug for og ikke forælderen. I Ringsted mener Louise Lund også, at det er vigtigt, at voksne kan deltage i et arrangement uden børn juleaften. - Der er mange arrangementer rundt omkring juleaften, der lægger op til, at det er børnenes jul. Men hvem har som skilsmisseforælder lyst til at stå til sådan et arrangement, når man ikke har julen sammen med sine egne børn? - Jeg har ikke noget imod at åbne mit hjem, så andre uden børn kan få en god aften på en stille og rolig måde, fortæller Louise Lund, der stadig har ledige pladser ved middagsbordet.", "annotations": [], "meta": {}, "annotation_approver": null}
{"id": 376, "text": "Den amerikanske elektronikgigant Apple har fået en bøde på 25 millioner euro af det franske tilsyn for konkurrence og svindel, DGCCRF, skriver og nyhedsbureauet AFP. Apple får bøden for med vilje at gøre ældre iPhone-modeller langsommere uden at oplyse forbrugerne om det. Mange iPhone-brugere havde i lang tid mistænkt Apple for at gøre ældre telefoner langsommere for at få folk til at købe nye iPhones. I 2017 indrømmede Apple så, at telefoner blev gjort langsommere, men ifølge selskabet skete det for at forlænge deres levetid. Franske anklagere åbnede i januar 2018 en sag mod Apple. - IPhone-ejere blev ikke informeret om, at det kunne gøre deres telefoner langsommere at installere opdateringerne 10.2.1 og 11.2, lyder det fra DGCCRF i en udtalelse, skriver AFP. Sagen mod Apple blev åbnet på opfordring fra organisationen Stop Planlagt Forældelse, der kæmper mod netop den strategi, som Apple har brugt. - Det her er en historisk sejr imod en praksis om at sende ting i skraldespanden - både for kunder og miljøet, siger stifterne af Stop Planlagt Forældelse, Laetitia Vasseur og Samuel Sauvage. Apple har accepteret bøden fra DGCCRF. - Vores mål har altid været at skabe sikre produkter, som vores kunder sætter pris på. En vigtig del af det er at lave iPhones, der holder længe, lyder det fra Apple, der med bøden undgår en offentlig retssag. Bøden på 25 millioner euro svarer til godt 185 millioner kroner. /ritzau/", "annotations": [], "meta": {}, "annotation_approver": null}
{"id": 377, "text": "Det var en oplevelse udover det sædvanlige, da Nils Natorp fra Geocenter Møns Klint sidste år blev ringet op og fik besked på tage på sygehuset, hvor en døende vil testamentere et beløb til oplevelsescenteret. For der var ikke tale om håndører, der skulle falde til museet, der blandt andet varetager Møns Klint. Donationen lød på 9,5 millioner. Et beløb, som svarer til cirka 60 procent af sidste års driftsbudget. - Det var meget overraskende og en hel vild oplevelse, da vi opdagede, at det drejede sig om så mange penge, der var blevet sparet sammen. Det var vi både glade og forvirrede over på én gang, fortæller Nils Natorp. Manden bag donationen hed Lars Helge Bent Andersen, og var landmand i lokalområdet. Han havde hverken kone, børn eller noget nær familie. Derfor valgte han at testamentere sin formue til oplevelsescenteret, der åbnede tilbage i 2007. Ifølge Lars Helge Bent Andersens slægtning Hanne Hemmingsen Pedersen har den tidligere landmand aldrig sat fødderne på geocenteret før sin død. Alligevel kommer det ikke bag på hende, at pengene skulle gå til Geocenter Møns Klint. - Bent (navnet som Lars Helge Bent Andersen foretrak, red.) var meget glad for Møn, og geocenteret ligger på Østmøn, hvor han kommer fra. Det var en sød tanke, siger Hanne Hemmingsen Pedersen, der selv er opvokset på Møn. Lars Helge Bent Andersen var ellers en af de lokale, som var imod Geocenter Møns Klint, da det åbnede i 2007. Han troede ikke på, at sådan et oplevelsescenter kunne løbe rundt på Møn. Men den holdning ændrede sig, fortæller direktør for Geocenter Møns Klint Nils Natorp, der nåede at tale med landmanden flere gange. - Han sagde, at nu havde han set, at Geocenter Møns Klint var blevet en succes. Derfor kunne vi godt arve hans penge, fortæller Nils Natorp. Hanne Hemmingsen Pedersen er også personligt glad for, at pengene er gået til det lokale museum. - Møns Klint er Møns højborg, og det er et smukt sted. Det er fint, at pengene er gået til et sted, som glæder børn og voksne, siger hun. Lars Helge Bent Andersen fortalte til museumsinspektøren, at pengene ikke var tjent, men sparet, fordi han ikke havde nogen familie. Derudover ønskede han, at pengene skulle gå til en fornuftig drift af museet og nogle gode oplevelser. Det glæder Nils Natorp, der nu overvejer, om det økonomisk skub skal bruges til at søge om, at Geocenter Møns Klint kan komme på Unescos Verdensarvsliste. - Hvis det går rigtig godt, bliver vi udnævnt til at være på listen i juni 2024. Men det kræver, at vi skal forny alle udstillinger, og det bliver en meget dyr omgang. Der ville pengene være et godt rygstød at have med, fortæller han. - De her ti millioner svarer til 10-15 års overskud, så det er en kæmpe donation. Så det kræver, at vi laver noget ekstraordinært for pengene, siger Nils Natorp. Selvom det ikke er uhørt, at museer og kulturinstitutioner får doneret penge, så er private donationer i denne størrelsesorden stadig sjældne, fortæller Nils M. Jensen, der er direktør i organisationen Danske Museer. - Det er dog alligevel en undtagelse, at beløbet er så stort. Det er ikke almindeligt, siger direktøren.", "annotations": [], "meta": {}, "annotation_approver": null}
{"id": 378, "text": "Når 24-årige Mathilde Clausen og 29-årige Sandra Jepsen fra Næstved til februar starter i deres første job som nyuddannede sygeplejersker, vil de arbejde 32 timer om ugen. Det er en beslutning, de selv har truffet. Mere end hver tredje nyuddannede sygeplejerske starter nemlig karrieren med en stilling på deltid, når den sidste eksamen er i hus. Det viser en rundspørge fra Dansk Sygeplejeråd. For de fleste af de adspurgte er det forventningen om, at arbejdspresset som nyuddannet sygeplejerske er for stort, der får dem til at vælge en deltidsansættelse. Det kan Mathilde Clausen og Sandra Jepsen nikke genkendende til. - I min praktiktid oplevede jeg mange sygeplejersker blive sygemeldt med stress, og jeg har oplevet nyuddannede bryde grædende sammen på afdelingen, fordi de har fået et ansvar, de ikke var klar til. Det er min største frygt at ende som dem, siger Mathilde Clausen. Det er især manglende oplæring, trygge rammer og tid til at fordøje nye opgaver som nyuddannet, der bekymrer de to studerende. - Jeg er bange for at ende i nogle situationer, hvor jeg ikke føler mig tryg. Når man har med menneskeliv at gøre, er det en forudsætning, at man ved, hvad man laver og er tryg i det, siger Mathilde Clausen. Medstuderende Sandra Jepsen er også fast besluttet på at have en arbejdsuge på 32 timer. - Færre timer giver mindre i løn, men det betyder, at jeg stadig har lyst til at gå på arbejde om et år i stedet for at være brændt ud, fordi vi løber så stærkt, siger hun. Og det er en ren overlevelsesstrategi at vælge deltid, vurderer Henning Jørgensen, der er professor ved Center for Arbejdsmarkedsforskning på Aalborg Universitet. Han mener, at de nyuddannede sygeplejersker oplever en hverdag på sygehusene, hvor de møder et stort pres, krav og dilemmaer, at arbejdet hurtigt bliver svært, når der hele tiden er skemaer, der skal udfyldes, og nye opgaver, der venter. - Derfor laver de nyuddannede individuelle strategier for at overleve - som for eksempel at gå ned i tid. Det er en måde at sikre sig imod arbejdspresset, siger Henning Jørgensen. Og det er netop vigtigt at passe på sig selv, når sygeplejerskerne møder så stort et arbejdspres, understreger Sandra Jepsen. - Hvis jeg bare knokler derudad 37 timer, er jeg så kørt ned om et år? Hvad kan jeg, min arbejdsplads eller min familie bruge det til? De kan ikke bruge det til noget. Der vil jeg ikke ende, siger hun. Sandra Jepsens beslutning om deltid understreger også, hvor presset sundhedsvæsenet er, fortæller den socialdemokratiske sundhedsminister, Magnus Heunicke. - Der er blevet skåret og afskediget sygeplejersker, samtidig med at der kommer flere patienter. Det betyder flere opgaver, men færre sygeplejersker. Det kan ikke blive ved med at gå, siger han. Ministeren understreger, at det er vigtigt som nyuddannet, at der er et sundhedsvæsen, der tager godt imod sygeplejerskerne, så de ikke bliver skræmt væk. - Vi skal have flere sygeplejersker og kollegaer, som kan lette lidt af arbejdspresset. Vi tager det første skridt her med finansloven den 1. januar, siger Magnus Heunicke og henviser til de 1.000 ekstra sygeplejersker, der skal ansættes på landets hospitaler de kommende år. Men at sygeplejerskerne vælger at arbejde deltid, gør det endnu sværere for regeringen at nå målet om 1.000 ekstra sygeplejersker ude på sygehusene. Professor Henning Jørgensen vurderer, at det er naivt at tro, at de 1.000 nye sygeplejersker, der er skrevet ind i finansloven, vil arbejde 37 timer om ugen. - Man skal ikke regne med, at de alle går på fuld tid. Det kan ikke løses ved et knips med fingrene, for der vil ikke komme 1.000 sygeplejersker i arbejde på fuld tid om fem år, fortæller Henning Jørgensen. Udvalgsformand for arbejdsmiljø- og rekruttering i Region Sjælland Gitte Simoni fra Dansk Folkeparti roser de to studerende for at råbe op. - Vi erkender, at de nyuddannede indgår i en travl hverdag, fordi vi mangler hænder ude på sygehusene, og vi ved, at de vil få et stort ansvar. Men vi skal som region være opmærksom på, at vi ikke giver et for stort ansvar til de nyuddannede, understreger udvalgsformanden. Derfor vil regionen nu se på, om den kan lave nogle bedre strategier for de nyuddannede, så de vælger at arbejde fuldtid, når de først har eksamensbeviset i hånden. - Vi oplever, at når man starter som nyuddannet sygeplejerske på deltid, så er det svært at komme op på fuld tid senere, siger Gitte Simoni. I 2013 vedtog Danske Regioner en strategi, som havde til formål at få flere til at arbejde fuldtid frem for deltid. Slutmålet er at nå op på 80 procents fuldtidsansatte i 2021. Da strategien blev vedtaget, var 60 procent af de ansatte i regionerne på fuldtid. I januar 2018, altså fem år senere, var andelen på 61 procent og dermed kun et procentpoint højere; og det var samtidig langt under måltallet, der lød på 72 procent i 2018.", "annotations": [], "meta": {}, "annotation_approver": null}
{"id": 379, "text": "Unge kvinder med kække smil og nissehuer. Nogle i tykke sweaters, andre i bikini ved en pool under sydlige himmelstrøg. Sådan ser en såkaldt babe-kalender ud på Instagram – en julekalender med unge kvinder fra 1.-3.g på Slagelse Gymnasium, som en gruppe elever på gymnasiet selv har lavet, og som En kalender, som gymnasiets rektor Lotte Büchert finder både sexistisk og anstødende, og som hun tager 'dyb afstand' fra. - Jeg bryder mig ikke om, at man udstiller mennesker på den måde. Nu er billederne måske ikke anstødende i sig selv, men jeg synes, at teksterne, som følger med billederne, er sexistiske, siger hun. Lotte Büchert mener, at teksterne kun fremhæver nogle sider af pigerne, i stedet for at fortælle hvor dygtige og gode de er bare ved at være dem, de er, som hun udtrykker det. - Det tager jeg afstand fra. Jeg synes, det er sexistisk og nedværdigende. Teksten under billedet bag låge nummer to på julekalenderen på Instagram lyder sådan her: ”Dagens babe er den super smukke fra 2.e! Hun er slet ikke til at få øjnene fra, og hendes flotte blå øjne og lyse hår kan få en hver (sic.) fyr til at blive blød i knæene.” Rektoren synes også, at babe-kalenderen er et problem, fordi hun mener, at det kan være svært at sige nej til at være med i kalenderen. - Fordi man så på den måde får meldt sig ud af et fællesskab, et sejt fællesskab måske, som man er medlem af, og hvor der måske ligger et gruppepres i, at man så er med i kalenderen. Samtidig mener hun, at det er et ”enormt ekskluderende fællesskab” for dem, som ikke er med i kalenderen. - De kommer til at definere, hvordan man skal se ud. Og hvad så med alle de andre, som ikke ser sådan ud? Hvor er de henne i vores skolefællesskab? Det synes jeg er problematisk. Alberte Hemmingsen, der går i 2. HF på Slagelse Gymnasium, er enig med rektor: - Det er sexistisk. Man går ud fra nogle forkerte ting. Man opstiller folk på en forkert måde. Det er som om, det kun er udseendet, der betyder noget, og ikke det indre, siger hun. Mandlige elever fra Slagelse Gymnasium optræder også på Instagram i en lignende julekalender. Her læser teksten for låge nummer ni blandt andet: ”Bag næste låge, gemmer der sig en lækker 1g’er… er en ægte frækkert, da han aldrig har problemer med piger, og hvordan han skal snakke til dem.” Ifølge Christopher Sand, der går i 2.g, blev der lagt et opslag op, hvor man kunne sende billeder ind af sig selv, hvis man ville være med, eller af andre, hvis de havde fortjent at være med: - Jeg kan ikke rigtig se problemet. Har man lyst til at være med, så sender man et billede ind. Rasmus Lackovic, som også er 2.g’er, er enig: - De har alle sammen givet tilladelse til, at de må lægge deres billeder op. Hvis de har et problem med det, bliver det ikke lagt op. Rektoren på Slagelse Gymnasium har talt om julekalenderen med elevrådet, som hun har bedt om at tage stilling til kalenderen. Julie Christensen, der er elevrådsformand på Slagelse Gymnasium, tager da også afstand fra kalenderen, som hun mener er et ”kæmpe problem”, selvom pigerne selv har sagt ja til at være med. - Det store problem med kalenderen er selvfølgelig, at det ekskluderer nogle fra fællesskabet, og man laver et A- og B-hold. Oliver Clemensen, næstformand for elevrådet, siger, at han personligt ikke synes, kalenderen er et stort problem. - Men jeg kan godt følge vores rektor, der mener, at nogle bliver ekskluderet, og nogle bliver valgt ind. Han siger dog, at han har valgt ikke at følge julekalenderen længere for at vise både fra elevrådets side og fra sin egen, at han ikke støtter op om kalenderen. Rektor Lotte Büchert har også talt med nogle af lærerne om den, og hun forventer, at de bruger kalenderen som afsæt til at tale om digital dannelse i eksempelvis danskundervisningen. - Så håber vi, at vi ad den vej kan skabe noget forståelse for, at man ikke bør lave sådan en kalender, der har det udseende, siger hun og uddyber: - Jeg tror, det er vigtigt, at vi som uddannelsesinstitutioner påtager os ansvar for at undervise eleverne i digital dannelse. Er det digital dannelse at lægge billeder ud af piger, kalde det en \"babe-julekalender\" og så skrive nogle ting om pigerne, som har med deres udseende at gøre? Ifølge findes der lignende julekalendere på Rysensteen Gymnasium, Roskilde Katedralskole, Slotshaven Gymnasium, Egedal Gymnasium, Odsherred Gymnasium, Allerød Gymnasium, Espergærde Gymnasium og Stenhus Gymnasium i Holbæk.", "annotations": [], "meta": {}, "annotation_approver": null}
{"id": 380, "text": "De første kommuner er begyndt at tage børnepengene fra forældre, hvis børn har for meget ulovligt fravær i skolen. Loven, der trådte i kraft i sommer, siger, at hvis et barn har over 15 procents ulovligt fravær i løbet af et kvartal, kan kommunen tage børnepengene fra forældrene. Den nye lovgivning kunne have ramt familien Dyring Jensen fra Slagelse, hvis den var trådt i kraft sidste år. Familiens 12-årige søn, Elias, var stort set ikke i skole i et år. Han følte sig ikke velkommen og havde ikke mange venner at tale med. Hvis han endelig var afsted, stak han af fra undervisningen, fortæller Elias' mor Christina Dyring Jensen. - Når han kom hjem, var han enten ked af det eller havde fysiske symptomer som ondt i maven, kvalme eller hovedpine, fortæller hun. Ifølge Christina Dyring Jensen gjorde familien alt, hvad der var muligt, så Elias kunne komme i skole. - Jeg synes ikke, vi er en familie, der bare har ladet stå til. Vi har ikke sagt: ’Nå, Elias har ikke lyst til at komme i skole, så lader vi da være med det’. Jeg synes, vi har forsøgt med de tiltag, der har været muligt. Derfor ville et træk i børnepengene også være uretfærdigt, mener Christina Dyring Jensen. - Det er ikke nogen hemmelighed, at jeg ville føle, at vi ville blive straffet for noget, som ikke var velbegrundet, siger hun. - Det ville ikke pynte på vores økonomiske situation, tilføjer Christina Dyring Jensen, der har valgt at gå hjemme det seneste år for at få styr på Elias’ skolesituation. Men det behøver slet ikke komme så vidt, at fraværet vokser, og børnepengene ryger. Det er erfaringen fra blandt andet Slagelse Kommune, der siden 2017 har arbejdet målrettet med elever, som stort set ikke møder op i skole. Og det hjalp 12-årige Elias. Derfor satte Slagelse Kommune Elias i kontakt med skolekontaktperson Gitte Altenburg. Hun er årsagen til, at Elias går i skole i dag og ikke har så meget fravær. Gennem samtalekort om venskaber, faglighed og læring hjælper hun med at genskabe Elias' lyst til at gå i skole igen. - Hun lærte mig, at det er godt at gå i skole. Jeg lærer noget, og jeg får nye venner. Jeg behøver ikke at have en computer eller en PlayStation for at have venner, fortæller Elias Dyring Jensen, der også havde faglige udfordringer i skolen. Kommunen tager fat i de forældre, hvor man kan se, at børnene har begyndende fravær, fortæller Gitte Altenburg. - Det er meget lettere at arbejde med elever med begyndende fravær end med elever, der har massivt fravær, siger hun. Siden opstarten af indsatsen har Slagelse Kommune hvert skoleår hjulpet omkring 170 børn og deres forældre med at komme i skole.", "annotations": [], "meta": {}, "annotation_approver": null}
{"id": 381, "text": "Vi skulle være trænede, så skulle vi være meget tynde, og pludselig skulle bagdelen være fyldig. Det er ikke altid nemt at følge med i, hvordan kropsidealet ændrer sig for kvinder. I anledning af, at sætter fokus på kropsidealer i folkeskolen, har DR Viden valgt at gøre det samme. Kropsidealer ændrer sig nemlig hele tiden - og det er de rige og berømtes skyld. - Træk, der er typiske for folk med status eller prestige, kan blive den dominerende idé om, hvad kropsidealet er i et samfund, siger professor i sociologi Giselinde Kuipers til dr.dk. Du kan her teste, om du har styr på alle de forskellige kropsidealer, der har været de seneste 120 år - og som du måske også lægger mærke til, så er der sjældent det samme ideal længe ad gangen.", "annotations": [], "meta": {}, "annotation_approver": null}
{"id": 382, "text": "Solbriller, sandaler og shorts er blevet luftet i dag, hvor solen - efter en del morgentåge - har skinnet i hele landet. Og septembersolen har lunet godt - i Vestervig i Sydthy er der i dag målt 23,3 grader. Men det flotte sensommervejr er her kun for en kort bemærkning, forklarer vejrvært Mikael Jarnvig: - Det helt usædvanligt flotte solskin bliver i morgen afløst af mere skyet vejr. De kommende dage får vi en langsom og blid overgang til efterår med flere skyer, lavere temperaturer og fra tirsdag eftermiddag lidt regn af og til. Temperaturen vil falde til 15-18 grader, hvor det bliver varmest. Vinden vil blæse jævnt til frisk fra sydøst - akkurat som i weekenden.", "annotations": [], "meta": {}, "annotation_approver": null}
{"id": 383, "text": "Det er januar. Her er koldt, vådt og mørkt. Du fryser, når du slæber dig af sted på cyklen. Og det var åbenbart lige det, der skulle til. Snart er der snot ud over det hele, og du hoster om kap med resten af kontoret. Influenza er en rigtig vintersygdom, og det samme er forkølelse og mange af de andre snottede virus-sygdomme. Men bliver vi syge, fordi vi oftere fryser om vinteren? Nej, faktisk ikke. Du bliver kun forkølet eller får influenza, hvis du bliver smittet med virus. Men vinterens kolde, våde og mørke vejr er med til at øge din risiko for at blive smittet. Det skyldes, at et virus er en sær lille vinter-elskende fyr. Se videoen i toppen af artiklen for at forstå virus bedre - og ikke mindst få et totalt ubrugeligt råd til, hvordan du sådan næsten helt sikkert kan undgå en virusinfektion.", "annotations": [], "meta": {}, "annotation_approver": null}
{"id": 384, "text": "Dele af Danmark er søndag morgen dækket af tæt tåge - så tæt at sigtbarheden mange steder kan være helt ned til 100 meter. Ifølge DMI ventes tågen mange steder først at lette et stykke op ad formiddagen. Og ved nogle kyster kan den blive liggende det meste af dagen. Varslet gælder for Vest- og Sydsjælland, Lolland-Falster, Fyn, København og Nordsjælland, Syd- og Sønderjylland, Østjylland, Midt- og Vestjylland, Nordjylland og Bornholm. Tæt tåge kan forårsage en forøget risiko for trafikuheld, så derfor opfordres bilister til at køre forsigtigt og være opmærksomme på, at transporttiden kan være længere end normalt. Flere politikredse opfordrer på Twitter bilister til at køre efter forholdene og være ekstra påpasselige.", "annotations": [], "meta": {}, "annotation_approver": null}
{"id": 385, "text": "En lille talje, struttende bryster, slanke ben og en bagdel, der virkelig sætter et par jeans på arbejde. Det er, hvad der bliver kastet i hovedet på dig, hver gang du åbner Instagram. Selv ligger du måske hjemme på sofaen og tænker: ‘Nu må jeg simpelthen også til at få gang i træningen igen’, mens du googler ‘squat challenge’ og ‘brazilian butt lift’. Men før du kaster dig ud i squats, der går lige i dit dårlige knæ eller tjekker bankkontoen for at se, om du har råd til at få lavet bagpartiet, kan du her blive lidt klogere på, hvorfor du i 00’erne ønskede dig en mindre numse, mens du i dag ville ønske, at den havde mere fylde. Kropsidealer ændrer sig nemlig hele tiden. For at forstå kropsidealer, skal vi først lige have styr på biologien. Den spiller nemlig en grundlæggende rolle, når vi skal forstå, hvorfor en særlig type krop er populær. Selvom du nok har hørt, at det er et urinstinkt, at mænd vil have kvinder med brede hofter, så hun kan føde børn, så er det ikke det, der afgør, hvad en lækker krop er i dag. - Det er optimeret gennem vores evolutionshistorie, at vi er tiltrukket af dem, der har ressourcer. Engang var det en kvinde med lidt fedt på kroppen, der var tegn på nok mad, eller en stærk og muskuløs mand, der kunne passe på familien. Det fortæller Michael Poulsen, der er professor på Sektion for Økologi og Evolution på Københavns Universitet, hvor han arbejder med evolutionsbiologiske spørgsmål. - Men i et samfund, som vi har i dag, er det ikke så vigtigt, at du er meget stærk og muskuløs, for du skal ikke ud og jage din egen mad, siger han. Her kommer kultur ind i billedet. - Man kan sige, at biologi er vores grundindstilling, og så kommer kulturen i dag også ind og blander sig, siger Michael Poulsen. Hvis biologien stadig var den eneste afgørende faktor, så ville den største og stærkeste fyr i fitnesscenteret også være den mest eftertragtede. Men det er ikke tilfældet i det vestlige Europa i dag. Det forklarer Giselinde Kuipers, som er professor i sociologi ved Catholic University Leuven i Belgien, hvor hun har forsket i skønhedsidealer - blandt andet i flere europæiske lande. Og vi ser det også i Danmark. - Det mest dominerende kropsideal for mænd er en slank og fast krop, som fodboldspillere eller løbere. Den store muskuløse mand, som burde være idealet ud fra biologien, er kun populær i bestemte samfundsgrupper. - I mange vestlige lande ses den tendens, at muskuløse mænd tilhører en lavere socialklasse eller arbejderklassen. Derfor ser vi sjældent, at en professor, minister eller direktør er meget muskuløs. Det er nemlig ikke idealet i deres sociale gruppe. Men sådan har det ikke altid været. I 80’erne skulle både kvinder og mænd være trænede. Kropsidealer ændrer sig altså hele tiden. Og det er de rige og berømtes skyld. En af hovedkræfterne bag kropsidealer er nemlig status. - Træk, der er typiske for folk med status eller prestige, kan blive den dominerende idé om, hvad kropsidealet er i et samfund, siger Giselinde Kuipers. Når de lavere socialklasser kan se, at de højere klasser går efter et bestemt kropsideal, så smitter det af ned gennem samfundslagene. - Personer med lavere status forsøger at imitere folk med højere status på forskellige måder. For eksempel ved at adaptere kropsidealer fra dem. Men det gider grupperne med høj status ikke, så de distancerer sig fra de lavere grupper ved at få nye idealer, siger Giselinde Kuipers og fortsætter: - Den her kulturelle vekselvirkning sker hele tiden. Så kropsidealerne ændrer sig. I en tid, hvor verden bliver mere globaliseret, får vi input fra hele verden, der rykker ved vores idealer. - Engang var vores samfund mere låst med en overklasse, middelklasse og underklasse - med hver deres standarder. Men nu er det mere kompliceret, for i mange samfund kan man få indblik i forskellige sociale grupper, siger Giselinde Kuipers. Før havde medierne ofte fokus på magtfulde danskere som ministre og direktører, men nu kan vi også følge med i hverdagen hos alverdens popstjerner og influencers. Engang var kongehuset de øverste i hierarkiet, men i dag kan det være hvem som helst, som du tillægger værdi og status. - En stjerne som Kim Kardashian har helt sikkert mere indflydelse på ungdommens kropsideal end Dronning Margrethe eller Kronprinsesse Mary, selvom de traditionelt set burde have mere status for en dansker, siger hun. Bare fordi du ser en bestemt kropstype dag ud og dag ind på Instagram, ændrer det ikke ved dit kropsideal, hvis du ikke mener, at du og instagrammerne er i den samme sociale gruppe. - Identifikation er meget vigtigt. Jeg kan for eksempel sagtens se på Kim Kardashian uden at ønske mig hendes krop. Vi er ikke samme aldersgruppe, og jeg tillægger hende ikke status eller værdi. Så i min verden tilhører hun ikke en højere social klasse, end jeg gør, siger Giselinde Kuiper. Vi bliver påvirket af de personer, som vi identificerer os med, og som vi mener, har højere status end os. - Du ser helt sikkert også billeder af personer på Instagram, som du gerne vil ligne. Men du har det ikke sådan med alle, du ser på Instagram. Du skal identificere dig med dem eller have et ønske om at være som dem, før det kan påvirke dit kropsideal, siger Giselinde Kuiper.", "annotations": [], "meta": {}, "annotation_approver": null}
{"id": 386, "text": "Vidste du, at Danmark har en såkaldt epidemilov til netop situationer som den, vi står overfor med coronavirusset? Der er nedsat en epidemikommission i hver region, der blandt andet består af en politidirektør og en repræsentant for det regionale sygehusberedskab. De skal vurdere, om epidemiloven skal sættes i værk. Gitte Jørgensen, medlem af epidemikommissionen og præhospital chef i Region Syddanmark, siger, at loven formentlig aldrig har været i brug før. - Folk har jo ikke interesse i at smitte nogen, siger Gitte Jørgensen. Men det kan blive nødvendigt. Epidemikommissionen skal vurdere, om loven skal sættes i værk. Du kan se her, hvad myndighederne kan gøre, hvis den bliver sat i gang. §5 i epidemiloven siger, at hvis det antages, at du er smittet, så SKAL du undersøges af en læge. Det er for at be- eller afkræfte, at du rent faktisk har fået en sygdom og eventuelt skal sendes i karantæne. Gitte Jørgensen, medlem af epidemikommissionen og præhospital chef i Region Syddanmark, sagde til DR tilbage i starten af februar, at det er nødvendigt at tage de her regler i brug en gang imellem. - Man kan gå ind og sige: ’Det skal du’. Det er en almen farlig sygdom. Så kan man ikke sige nej. Vi kan ikke have folk til at rende rundt med alment farlige sygdomme som pest og ebola og smitte løs, siger hun. Modsætter man sig besøget hos lægen, kan politiet arrestere dig og tvinge dig til at blive undersøgt. §6 betyder, at myndighederne kan tvinge dig i isolation eller til indlæggelse. Det kan være isolation i hjemmet. De danskere, der er under mistanke for at være blevet smittet, er blevet sendt i isolation i hjemmet. Det er dog også en mulighed at isolere mennesker, man frygter er smittet, på en række kaserne rundt omkring i landet. Det er dog mere i tilfælde af, at eksempelvis et stort krydstogtskib ankommer til Danmark, og man mistænker, at virusset er ombord. - Det gode ved kasernerne er, at de er svære at tilgå for uvedkommende, og der er personale på kasernen, der for eksempel kan bringe mad og andre fornødenheder til de isolerede, siger Gitte Jørgensen. Politiet kan tvinge dig i isolation, hvis du nægter. Hvis §8 sættes i spil, har myndighederne ret til at tvangsvaccinere dig. Det kan blive nødvendigt, hvis epidemien er ved at løbe løbsk, og man bliver nødt til at forebygge den. Også her kan politiet træde til og tvinge dig til at blive vaccineret. - Det er vigtigt, at vi går ind og vurderer det her nøje. Det gør vi for at inddæmme epidemien og sikre, at den ikke spreder sig. Det er ingen jo interesseret i. Hvis folk nægter, så må man foretage en internering og tvangsmedicinere, siger Bjørn Elmquist. Myndighederne kan altså tage drastiske midler i brug. Men kun hvis epidemikommissionen ser det nødvendigt. §16 betyder, at ankommer folk udefra, bliver de undersøgt. Det er et nødvendigt onde, siger Gitte Jørgensen. - Der kunne jo også være nogen, der kom med onde hensigter og ikke var interesserede i at følge de regler, vi sætter op. Så er det vigtigt, at man har reglerne klar til at træffe de her foranstaltninger, forklarer hun. Epidemiloven er altså også sat i verden for at modvirke eventuelle bio-våben. Hvis du kender en, der er smittet, så er det med at få det meldt. Ellers kan du blive holdt ansvarlig, og du kan potentielt også få et udbrud af virusset på samvittigheden.", "annotations": [], "meta": {}, "annotation_approver": null}
{"id": 387, "text": "- Jeg havde håbet på, at jeg kunne nå det som 24-årig, men okay. Det er selvfølgelig også lidt sejt som 25-årig. Ordene kommer fra Tadea Veng, der 24. januar fyldte 25 år. Tre dage senere fik hun udgivet i et tidsskrift. Artiklen er baseret på hendes bachelorprojekt, hvor hun ved hjælp af satellitmålinger har bevist, at havet stiger hurtigere og hurtigere. Mens Tadea Veng selv er ydmyg og kalder sin bedrift for 'lidt sej', er hendes vejleder, professor Ole B. Andersen fra DTU Space, mere gavmild med de rosende ord. - Tadea er super, super dygtig. Hun har taget de ideer, jeg har fodret hende med, til et højere niveau, siger professoren. Der er første gang, han oplever, at en studerende på bachelorniveau får udgivet sin forskning. - Og for mit eget vedkommende har jeg da også været ti år ældre, før jeg fik publiceret noget som helst, siger han. Verdenshavene stiger. Det er ikke nogen nyhed. Siden 1850 har det globale havniveau hævet sig med omkring 24 centimeter. På grund af klimaforandringerne tager stigningen til. Siden starten af 90’erne har forskere brugt satellitdata til at måle, hvor meget havene stiger, og hvor meget stigningen accelererer. Men målingerne har kun været baseret på ét sæt satellitter - de amerikanske - og i 2017 betød en fejl, at en af satellitterne målte forkert. - Det skabte rum for, at klimaskeptikere kunne begynde at sætte ekstra mange spørgsmålstegn ved, om der nu også er en acceleration i havniveaustigningen, siger Ole B. Andersen. Derfor kalder han Tadea Vengs forskning særlig vigtig. Hun har nemlig for første gang kombineret og sammenlignet data fra amerikanske og europæiske satellitter. Og de data påviser, at den er god nok: Havene stiger hurtigere og hurtigere. Fra 1991 til 2019 er accelerationen beregnet til at være cirka 0,1 mm/år². - Det betyder, at hvis havet steg to millimeter i år 2000, vil det stige tre millimeter i år 2010, fire millimeter i 2020 og så videre, forklarer Tadea Veng. Kigger vi langt frem i tiden - for eksempel til år 2100 - er der dog store usikkerheder forbundet med, hvor meget havniveauet reelt vil stige. Det kommer især an på, hvor hurtigt vi mennesker får begrænset vores udledning af CO2 og andre drivhusgasser. Tadea Veng er født og opvokset på Stevns på den østlige kant af Sjælland. Her huser den største by færre end 4.400 indbyggere, og det giver en klar fordel, når man som Tadea Veng er rimelig vild med rummet. - Der er dejligt mørkt om aftenen, så man kan se alle stjernerne. Og jeg var virkelig glad for at kigge op på dem, fortæller Tadea Vang. Allerede inden hun var fyldt ti år, var hun 'ret interesseret' i naturvidenskab. Især fysikken. - Når jeg kiggede på stjernerne, tænkte jeg altid: Hvad er de lavet af? Hvordan fungerer de? Og når man skal vide, hvordan ting fungerer, er det oftest i fysikken, man finder svaret, siger Tadea Veng. Da hun som 8-årig var på Planetarium i København for første gang, var det hende, der lærte sin mor og to søskende om planeternes navne og rækkefølge. - Det var kun mig, der havde interesse for det. Men mine forældre var gode til at bakke interessen op og hjælpe mig med at lære nyt, fortæller Tadea Vang. Og interessen holdt ved. Da hun mod slutningen af gymnasietiden var til åbent hus på DTU Space, gik der ikke lang tid med at beslutte sig for, at hun skulle læse en bachelor i Geofysik og Rumteknologi her. Den bachelor, der altså førte til en udgivelse i et videnskabeligt tidsskrift. Som barn var Tadea Veng mest interesseret i at kigge ud mod rummet. - Siden er det gået op for mig, at jeg synes, at Jorden er mere interessant, siger hun. Men så er det heldigt, at man kan kombinere de to ting ved at kigge på Jorden ude fra rummet og for eksempel undersøge, hvor meget havniveauet stiger. Og den slags forskning er uhyre vigtig. Allerede nu er vi begyndt at se konsekvenserne af de menneskeskabte klimaforandringer. Varmerekorder, ekstreme tørkeperioder, oversvømmelser, vandmangel, smeltende is og stigende havniveau er bare nogle af de ting, der ændrer vilkårene for livet på Jorden. Og i fremtiden bliver udfordringerne kun større. - Derfor er vi også nødt til at have nogle modeller - for eksempel for havniveaustigninger - at arbejde med, når vi skal beskytte os bedst muligt, siger Kristine S. Madsen, der er ph.d. og leder for Oceanografi og Oversvømmelse ved DMI. Ifølge hende er Tadea Vengs sammenligning mellem dataserier fra de europæiske og de amerikansk-franske satellitter vigtig for netop de modeller. - Det betyder, at vi nu får yderligere sikkerhed for, at stigningen accelererer, siger hun. Hos DMI har Kristine S. Madsen været med til at lave det såkaldte , som de danske kommuner kan bruge, når de skal planlægge deres klimatilpasning. For eksempel, når de skal holde det stigende havvand for døren. Tadea Veng håber, at hun også i sit fremtidige arbejde kan bidrage til forskningen i, hvordan klimaforandringerne påvirker Jorden. Men lige nu koncentrerer hun sig først og fremmest om at komme på plads i den hollandske by Delft, hvor hun det næste halve år skal studere på byens anerkendte tekniske universitet, TU Delft. Ole B. Andersen tror, at Tadea Veng kan opnå lige præcis det, hun beslutter sig for. - Hun har allerede nu vist, at hun er super dygtig. Jeg er ikke i tvivl om, at hun har store muligheder.", "annotations": [], "meta": {}, "annotation_approver": null}
{"id": 389, "text": "Staten giver lønkompensation til medarbejdere, der må sendes hjem på grund af økonomisk nedgang i virksomheden som følge af coronakrisen. Sådan lød det fra regeringen og arbejdsmarkedets parter på et pressemøde i dag. Blandt dem, der er allerhårdest ramt, er luftfartsbranchen, og derfor er direktør i Billund Lufthavn Jan Hessellund glad for den aftale, der er blevet præsenteret i dag, og som ventes at blive stemt igennem i Folketinget. - Jeg synes, det er et rigtig, rigtig positivt og velkomment tiltag. Det drejer sig lige nu for en lufthavn med en stor produktion om at drosle medarbejderstyrken ned, mens produktionen stopper, og det her giver os mulighed for at reducere lønomkostningerne, mens vi gør det, siger Jan Hessellund. Ifølge Jan Hessellund ville det have været naturligt, at man i Billund Lufthavn var blevet nødt til at overveje opsigelser, hvis ikke man havde modtaget hjælp, og derfor ligger det også fast, at Billund Lufthavn kommer til at benytte sig af muligheden. Der er knap 1.100 ansatte i Billund Lufthavn, og direktøren har endnu ikke overblik over, hvor mange af dem man vil sende hjem og søge lønkompensation for. - Det er for tidligt at sige. Men det er drastisk, når man nærmest fjerner omsætningsgrundlaget for en virksomhed fuldstændig, og jeg noterer mig med glæde, at der er tale om en aftale, der dækker tre måneder, siger Jan Hessellund. Han roser sine medarbejdere og deres ageren i den forløbne uge. - Jeg har oplevet vores medarbejdere stå helt sammen om at redde virksomheden, og det er jeg meget taknemmelig for, siger Jan Hessellund. Tidligere i dag, før hjælpepakken blev præsenteret, fortalte fællestillidsmand i Billund Lufthavn Henrik Puggaard, at medarbejderne måtte være kreative med arbejdsopgaverne for stadig at bidrage til virksomheden. - Det er alt fra hovedrengøring til hjælp i fragtafdelingen, som ikke er så berørt som andre dele af lufthavnen. Folk er nærmest villige til at lave hvad som helst for at hjælpe, hvor de kan, sagde Henrik Puggaard. - Det gør mig rigtig stolt, at folk er så fleksible. Det viser sammenholdet mellem kollegaerne, og de er villige til at bidrage, selv om det er på bekostning af noget personligt, sagde han.", "annotations": [], "meta": {}, "annotation_approver": null}
{"id": 390, "text": "Klokken 12.00 lukkede de danske grænser. Det skete som et led i indsatsen mod udbredelsen af coronavirus. Danskerne er på det kraftigste blevet anbefalet ikke at rejse ud, medmindre det er yderst nødvendigt, og det lykkedes heller ikke DR’s reporter at finde en eneste dansk turist i Billund Lufthavn her til formiddag. Til gengæld var der flere udlændinge, der var på vej tilbage til deres hjemlande. Og flere, der satte deres familiemedlemmer på fly mod udlandet. Svetlana Pedersen bor i Bjerringbro, hvor hun arbejder som sundhedshjælper på et plejehjem. Hun er oprindeligt fra Litauen, og indtil i dag havde hun besøg af sin mor. - Hun er 73 år og har sukkersyge, en hjertesygdom og luftvejsbesvær. Jeg har sendt hende hjem, hvor smitten umiddelbart ikke er så stor. Jeg er bange for, hvad der sker, hvis hun bliver smittet, siger Svetlana Pedersen. Med moderen på vej mod Litauen er der nu stor usikkerhed om, hvornår mor og datter ser hinanden igen, og det bekymrer Svetlana Pedersen. - Det er sørgeligt, at jeg ikke engang ved, om jeg ser hende igen. Frygten for, hvad der sker i morgen og om et halvt år, den er der, siger hun. - Lige siden den første udmelding om, at sygdommen spredes meget hurtigt, har jeg ikke turdet tage ansvar for hendes helbred, og derfor har vi besluttet at ombooke flybilletten, så hun kunne komme hjem så hurtigt som muligt, siger Svetlana Pedersen. En anden, der var i Billund Lufthavn i dag, var tyske Julia Woods. Hun var der dog for at tage afsked med en besøgende, der tager hjem til Tyskland. Julia Woods er også tysk statsborger, men hendes tyske mand har fået arbejde på Lego i Billund, og derfor tør hun ikke selv forlade Danmark. - Min mand er flyttet hertil, fordi han har fået arbejde her. Jeg skulle have været hjem i dag eller i morgen, men nu ved vi ikke, hvad der sker, og vi har besluttet at blive her, siger Julia Woods. - Jeg ville være bange for, at jeg ikke ville kunne komme tilbage til Danmark og min mand, siger Julia Woods, der efter planen skulle flytte permanent til Danmark til maj. I Billund var der også en dansk statsborger, der forlod landet her til formiddag. Danske Søren Bøvling og hans norske kone, Kjerstin Stenvoll, tog afsted, men de fløj ikke på ferie. I stedet flyver de mod Nordnorge til byen Hammerfest, hvor de bor. Først til København, og så forhåbentlig videre til Tromsø. Inden de kom til Danmark, har de været på Tenerife. Det gør det hele mere kompliceret, at de også har været på Tenerife. For det betyder, at de skal 14 dage i hjemmekarantæne i Norge, hvis de når frem, siger Kjerstin Stenvoll. Hun og manden er bekymrede for, om deres fly mod Tromsø bliver aflyst. - Det er lidt absurd og lidt mærkeligt, men nu er vi her, og så må vi bare prøve at komme herfra, siger hun. Parret er vant til at bruge meget tid i Danmark, men da Kjerstin Stenvoll er norsk statsborger, bliver det ikke til dansk visit i hvert fald i den næste måned. Heller ikke for manden Søren Bøvling. - Jeg må heller ikke selv komme til Danmark. For vi arbejder på et sygehus, og jeg må ikke forlade Norge igen. Det er utroligt, og vi havde slet ikke tænkt den her udvikling for få dage siden, siger han.", "annotations": [], "meta": {}, "annotation_approver": null}
{"id": 391, "text": "En medarbejder på Vejle Sygehus er blevet sendt hjem efter at have fået konstateret smitte med coronavirus. Det oplyser kommunikationschef ved Sygehus Lillebælt Cathrin Tromborg Bræstrup. Medarbejderen har været i tæt kontakt med 31 andre ansatte, som også er sendt hjem i karantæne. Vedkommende er blevet testet positiv efter en ferie i Tyrol. Ingen andre på hospitalet er indtil videre testet positive. - Vi håndterer det i samarbejde med Styrelsen for Patientsikkerhed og følger deres forskrifter. Der har været patientkontakt, og de patienter, det drejer sig om, vil blive kontaktet af Styrelsen for Patientsikkerhed, siger Cathrin Tromborg Bræstrup. Alle planlagte operationer på afdelingen er aflyst i dag og i morgen, oplyser kommunikationschefen. Efter i morgen vil man finde ud af, hvad der skal ske fremover. Cathrin Tromborg Bræstrup fortæller, at der stadig vil være en akutfunktion på afdelingen. Hun ønsker ikke at fortælle, hvilken funktion medarbejderen har på afdelingen. Altså, om det er en læge, sygeplejerske eller en administrativ medarbejder. Ligeledes vil hun ikke fortælle, om der er nogle jobfunktioner på afdelingen, der er hårdere ramt end andre. 615 personer i Danmark har nu fået konstateret smitte med virusset. 1.366 personer er i karantæne, viser de seneste tal fra Styrelsen for Patientsikkerhed. I går aftes - onsdag - var tallet 514, og på det tidspunkt var 10 patienter indlagt på sygehuset. To af dem i kritisk tilstand.", "annotations": [], "meta": {}, "annotation_approver": null}
{"id": 392, "text": "Sol og 23 grader i skyggen. Sådan lød sidste weekends vejrudsigt. I den kommende weekend bliver solen puttet godt om bag skyerne, og temperaturen tager et dyk. Der bliver nemlig åbnet for lavtryksmotorvejen mod vest, og det giver plads til flere fronter med regn og blæst fra vest. Det første lavtryk, der nærmer sig Danmark op til weekenden har oven i købet et navn: Humberto. Det er nemlig resterne af den orkan, som for en halv snes dage siden passerede tæt på den nordlige del af Bermuda som en kategori tre-orkan. Så meget vind får vi dog ikke. Fredag blæser det blot en svag til jævn sydvestenvind, og lørdag hiver det lidt mere op i gevandterne. Både lørdag og søndag blæser det en jævn til frisk vind fra sydvest med op til hård vind ved kysterne. Fredagen er præget af byger, men om aftenen klarer det noget op. Først i løbet af natten dukker et nyt regnvejr op fra vest, og det vil fylde godt i luftrummet hele lørdagen med kun sparsomt kig til solen. Temperaturen vil lørdag ligge mellem 14 og 17 grader. Søndag vil solen blande sig lidt mere på himlen, mest mod nord og øst. Ellers bliver det skyet med udbredt regn fra sydvest. Temperaturen søndag kommer til at ligge lige omkring de 15 grader.", "annotations": [], "meta": {}, "annotation_approver": null}
{"id": 393, "text": "Omkring ti demonstranter afbrød i eftermiddag statsminister Mette Frederiksen, da hun tog ordet ved spørgetimen. Demonstranterne sad på tilhørerpladserne, men da Mette Frederiksen begyndte at tale, stod de pludelig nøgne og råbte slagord. \"Regeringens grønne omstilling tilgodeser økonomiske interesser frem for mennesker\", stod der på det banner, som de unge smed hen over gelænderet på tilhørerpladserne i Folketingssalen. Efterfølgende er bevæbet politi mødt op i Folketinget for at føre dem væk. Aktionen bliver mødt at kritik fra politisk hold. Det var aktivistgruppen Extinction Rebellion, som stod bag aktionen. Talsperson Ellen Obdrup forklarer, hvorfor de lavede den. - Vi synes ikke, at regeringens klimapolitik er ambitiøs nok. Vi står i en nødsituation, hvor verdens forskere siger, at vi skal omlægge hele vores samfund, hvis vi skal nå at bremse de værste konsekvenser. Vi ser ikke handling fra regeringens side, vi ser det modsatte med nye olielicenser og udvidelse af lufthaven. - Det kan man godt sige, men de gør ikke deres arbejde med at beskytte os borgere i form af reel klimapolitik. Så vi ser det som vores demokratiske ret at protestere. - Nøgenheden i aktionen skal symbolisere den sårbarhed, vi som mennesker står i set i forhold til klimakollapset. - Det kan du godt sige, men det er et trick, vi er villige til at bruge. - Vi er opmærksomme på, at aktionen er ulovlig, men det er en strategi, vi bruger. Vi har brug for et folkeoprør for at få vores politikere ud af deres handlingslammelse. - Det er, fordi politikerne ikke handler på den klimakatastrofe, som vi er i. De beskytter os ikke, siger Ellen Obdrup.", "annotations": [], "meta": {}, "annotation_approver": null}
{"id": 394, "text": "Der bliver brug for ekstra hjælp til at dæmme op for coronavirus og forhindre, at virusset ikke lægger det danske sundhedsvæsen ned. Det er budskabet fra sundhedsminister Magnus Heunicke (S) på et pressemøde i Statsministeriet tirsdag formiddag. Han nævner, at der bliver brug for pensioneret personale fra sundhedsvæsenet samt studerende til at håndtere situationen med coronavirus. - Hvis vi ikke gør alt, hvad vi kan nu for at mindske smitten, så kan vores sundhedsvæsen ikke håndtere situationen, siger han. Sundhedsministeren har på pressemødet taget en graf med, der viser, hvad der vil ske, hvis det ikke lykkes at forhale spredningen af smitte. Så vil sundhedsvæsenet blive overbelastet, sådan som det er sket i eksempelvis Norditalien. Magnus Heunicke siger også, at man allerede nu kan registrere et \"betydeligt pres på sundhedsvæsenet\". Derfor skal der også oprustes ude i regionerne for at skaffe flere intensivpladser, så man er beredt på et scenarie med mange flere smittede, lyder meldingen. Statsminister Mette Frederiksen (S) forudser på pressemødet også et scenarie, hvor sundhedsvæsnet kan komme i alvorlig knibe. - Hvis mange bliver smittet, så vil kapaciteten på vores intensivafdelinger ikke nødvendigvis kunne følge med. - Vi kan komme i kapacitetsproblemer i et ellers stærkt sundhedsvæsen, siger hun. Statsministeren nævner mangel på udstyr som eksempelvis respiratorer, som kan blive en mangelvare, hvis mange smittede skal indlægges. Langt de fleste coronasmittede i Danmark kan spores tilbage til ophold i nogle af de udpegede risikoområder. Eller kontakt til personer, der har været der. Men direktør i Sundhedsstyrelsen Søren Brostrøm siger på pressemødet, at vi må forvente at se, at der også sker spredning af smitte herhjemme. - Det er et spørgsmål om dage eller uger, før vi vil se ind i, at vi har også har smittespredning i det danske samfund, siger Søren Brostrøm. Indtil videre er 156 personer i Danmark blevet registreret smittet med coronavirus, og 875 borgere befinder sig i karantæne. /ritzau/", "annotations": [], "meta": {}, "annotation_approver": null}
{"id": 395, "text": "Virksomheden GreenHydrogen i Kolding er hårdt ramt af coronakarantæner, efter at en ny medarbejder fik alt andet end den start på det nye arbejdsliv, som han og arbejdspladsen havde drømt om. Den nyansatte mand havde første arbejdsdag sidste tirsdag, hvor han hilste på alle med håndtryk. Efterfølgende blev manden testet for corona - og testresultaterne viste sig at være positive. Manden havde været på skiferie i Østrig ugen forinden, men havde ingen symptomer. Hans alarmklokker begyndte dog at ringe, da hans rejsemakker fik konstateret smitten. En af dem, der lige nu er i karantæne i sit hjem, er virksomhedens direktør Niels-Arne Baden. - Jeg fik det at vide i søndags. Jeg modtog en sms søndag lidt over middag, at vores nye medarbejder gerne ville tale med mig, og at han havde en træls besked og en vigtig information, siger Niels-Arne Baden. Han havde selv vist medarbejderen rundt på arbejdspladsen. - Så går han jo rundt sammen med mig og hilser pænt på sine kollegaer. Det er fuldstændig besynderligt. Det er en meget speciel oplevelse. Det er surrealistisk, og man forventer ikke, at man pludselig bliver en del af sådan noget, men det er vi i den grad, siger Niels-Arne Baden. Direktøren fortæller, at blandt andre hele ledelsen i virksomheden er sendt i hjemmekarantæne. - Og for at gøre det helt grotesk er vores tekniske direktør i udlandet lige nu, hvor han er sat i karantæne, siger Niels-Arne Baden. Niels-Arne Badens kone er i karantæne sammen med ham i parrets hjem. Hun er netop fyldt 60 år, og her måtte parret sige pænt nej tak til flere spontane besøg. - Min hustru havde rund fødselsdag for nylig, og dem, der kom med gaver, måtte vi jo afvise i døren, siger han. GreenHydrogen producerer systemer til fremstilling af brint, og Niels-Arne Baden og de øvrige ledere har mulighed for at passe deres arbejde hjemmefra, til gengæld har hverken medarbejdere fra udvikling- eller produktionsafdelingen mulighed for at passe deres daglige opgaver. - Vi forsøger at få virksomheden til at fungere, og vi har stadig syv medarbejdere, der møder op, mens resten er på arbejde hjemmefra. Det er klart, at det er på lidt nedsat blus, og det må vi bare acceptere, siger Niels-Arne Baden, der ikke har haft symptomer på smitte. Alligevel kan han godt være lidt bekymret for, om han udvikler sygdommen. - Jeg er lidt bekymret. Mest på grund af min hustru, fordi hun har en form for astma. Og for mine børnebørn, som har været her, før vi vidste det, siger Niels-Arne Baden.", "annotations": [], "meta": {}, "annotation_approver": null}
{"id": 396, "text": "Kritikken regner nu ned over Uffe Elbæk og de øvrige tre folketingsmedlemmer, Rasmus Nordqvist, Susanne Zimmer og Sikandar Siddique, der i går meldte sig ud af Alternativet. De valgte alle fire at blive løsgængere i Folketinget – men de burde helt have forladt Folketinget og overladt mandatet til deres suppleanter i Alternativet, lyder kritikken fra partiets bagland. I Nordjylland er der forargelse over, at Susanne Zimmer, der er valgt der, ikke overlader mandatet til sin suppleant i Alternativet. - Vi er enormt frustrerede over det, siger Alternativets forperson i Nordjyllands Storkreds, Bente Holm Villadsen. - Nu er jeg normalt ikke så grov i min mund, men det her er bare ikke i orden. Jeg kan ikke kende Susanne i det her. Hun er normalt ikke en person, som vil handle egoistisk, som det her er - Fordi i stedet for, at det er Alternativets politiske projekt, som hun er valgt på, der er i fokus, så vælger hun at tage sin grundlovssikrede ret til sig og sige, at hun har ret til at blive i Folketinget. - Hun bør lade sit mandat gå tilbage til medlemmerne. Hun svigter både de nordjyske, østjyske og midt- og vestjyske vælgere. Susanne fik jo ikke så mange stemmer selv, siger Bente Holm Villadsen og uddyber, at Susanne Zimmer kun blev valgt ind på et tillægsmandat ved hjælp af stemmer fra alle de nævnte storkredse. Susanne Zimmer fastslår dog, at hun på ingen måde har dårlig samvittighed. - Det, jeg står for, er det samme, som jeg hele tiden har stået for. Derfor kører jeg videre med mit politiske budskab, som jo er det, som jeg er blevet valgt ind på, siger hun og tilføjer, at Alternativet flere gange selv har taget imod afhoppere fra andre partier. - Så når der kommer nogen, er det i orden, men når der går nogen, er det ikke i orden. Man kunne jo godt godt tolke den her kritik i retning af, at det er dobbeltmoralsk, lyder det fra Susanne Zimmer. Rasmus Foged, der er folketingskandidat for Alternativet i Midtjylland og var en af kandidaterne, der stillede op til valget som politisk leder i januar, er heller ikke tilfreds. - Jeg synes, at det er illoyalt over det parti, som de har stillet op for, og over for de vælgere, som de har været med til at overbevise om at stemme på Alternativet. Jeg ville ikke have en god smag i munden, hvis jeg havde gjort det samme, siger Rasmus Foged. - Ja, men der er jo ikke nogen af dem, som har fået stemmer nok til at få et selvstændigt mandat. De har alle sammen fået en masse stemmer fra Alternativets liste, så derfor synes jeg, at det vil være mest naturligt at aflevere det mandat til partiet, når man nu ikke ønsker at repræsentere partiet længere, siger Rasmus Foged. I Rasmus Nordqvists valgkreds på Sjælland er opfordringen også klar: Han bør overlade pladsen i Folketinget til suppleanten Sascha Faxe. - Rasmus sidder på et mandat, som meget mere er Alternativets projekt, end det er hans eget. Det er drønærgerligt, at han vælger at gøre, som han gør, siger forperson for Storkreds Sjælland Dan Lunstedt. I Københavns Storkreds, hvor Uffe Elbæk er valgt, ønsker man ikke at kommentere spørgsmålet. Partistifter Uffe Elbæk afviste i går, at det er et problem, at han beholder pladsen i Folketinget. - Jeg tror, at dem, der har stemt på mig, de har stemt på . Og de kan være fuldstændig sikre på, at de holdninger, som har kendetegnet mit politiske arbejde i går, er de samme i dag og i morgen. Jeg føler, at jeg har et ansvar overfor de vælgere, som har stemt på mig, og jeg vil selvfølgelig forfægte grøn politik fremadrettet, lød det fra Uffe Elbæk. Tilbage i Alternativets folketingsgruppe er nu kun Torsten Gejl. Han vil først melde ud på torsdag, om han fortsætter i Alternativet, når han har drøftet situationen med sin valgkreds i Østjylland. Rent økonomisk er det også et hårdt slag for Alternativet at miste fire ud af fem folketingsmedlemmer. Ved at gå fra fem til en vil partiet nemlig få langt færre penge i forskellige former for offentlig partistøtte. Samlet set mister Alternativet 7.560.000 kroner om året med virkning fra næste år, oplyser Folketinget. I år modtager Alternativet i alt cirka 11 millioner kroner i gruppestøtte. Allerede i dag fik åreladningen den konsekvens, at Alternativet ikke mødte op i Klimaministeriet til de indledende forhandlinger om en klimalov. Partiet meldte afbud.", "annotations": [], "meta": {}, "annotation_approver": null}
{"id": 397, "text": "Den kendte komiker Anders Stjernholm har meldt sig ud af Alternativet med henvisning til den politiske leder Josephine Fock. Anders Stjernholm sad midlertidigt i Folketinget for partiet fra november 2017 til marts 2018. I perioden var han stedfortræder for daværende partifælle Ulla Sandbæk. - Josephines gode intentioner til trods nærer jeg ikke tillid til, at hun er blevet mærkbart bedre til at lytte, samarbejde og lede. Et indtryk jeg nu har fået bekræftet fra for mange uafhængige kilder, skriver Anders Stjernholm på Facebook. Han er den seneste i en lang række af fremtrædende alternativister - deriblandt 80 procent af folketingsgruppen inkluderende stifter og tidligere leder Uffe Elbæk - som har forladt partiet på grund af Fock. Anders Stjernholm indleder sit opslag med at referere til, at Fock tidligere har fortalt ham, at han var fundamentalist. - I dag ringede jeg og fortalte Josephine, at jeg melder mig ud af Alternativet. Vi talte lidt om hendes udtalelse dengang, som hun beklagede og trak tilbage - og så tog vi os en kortvarig, men god snak, om religion og politik, skriver han og fortsætter om sin afgang: - Min afgang handler ikke kun om Josephine. Som flere også har været inde på, er denne implosion af Alternativet et resultat af mange års inkompetence. Fra en ganske lille flok mennesker. Anders Stjernholm er tidligere formand for Ateistisk Selskab. Han er i dag bestyrelsesmedlem samme sted. I forhold til udtalelsen om at han var fundamentalist, henviser han til en episode fra 2016. Ifølge Anders Stjernholm forklarede han Alternativets folketingsgruppe og medarbejderne om ateismen og religionskritikken. Det var i den forbindelse, at Fock ifølge Anders Stjernholm kaldte ham fundamentalist. - I religionsdebatten er jeg vant til at opleve kompetente mennesker diske op med grove ukvemsord baseret på ofte haltende logik. Derfor slog jeg det faktisk også umiddelbart hen dengang. - Men udtalelsen siger noget om afsenderen, skriver han. I øjeblikket er Alternativet kun repræsenteret ved Torsten Gejl i Folketinget. Han ventes torsdag at melde ud omkring sin politiske fremtid. Foruden Elbæk forlod Rasmus Nordqvist, Susanne Zimmer og Sikandar Siddique Alternativet mandag. Kvartetten fortsætter som løsgængere i Folketinget. Fock sad i Folketinget for Alternativet fra 2015 til 2018. Hun blev 1. februar valgt som politisk leder for partiet. Folketingsgruppen ønskede Nordqvist som leder. Fock er blevet anklaget for krænkende adfærd, da hun sad i Folketinget. Men et spinkelt flertal af partiets hovedbestyrelse har bakket op om hende som leder efter at have undersøgt sagen. Derefter har flere fremtrædende medlemmer forladt partiet. /ritzau/", "annotations": [], "meta": {}, "annotation_approver": null}
{"id": 398, "text": "Regeringen laver nu en række nye tiltag i forsøget på at inddæmme og forsinke coronasmitten i Danmark. Det har statsminister Mette Frederiksen (S) netop fortalt på et pressemøde. De seneste tal fra tirsdag formiddag viser, at antallet af smittede personer i Danmark er 156 - syv er indlagt. - Forventningen er, at tallene komme til at stige endnu mere. Myndighederne arbejder med at inddæmme og forsinke spredningen af virus og dermed afbøde konsekvenserne af den, siger Mette Frederiksen. Der bliver blandt andet indført nye retningslinjer for den kollektive trafik. Trafikudbydere skal sørge for, at passagerer ikke står for tæt. Det kan betyde, at der bliver brug for flere busser og tog i myldretiden. Regeringen opfordrer rejsende til at overveje, om der er mulighed for at rejse uden for myldretiden ved eksempelvis at møde lidt tidligere eller senere på arbejdspladsen. Metroselskabet i København oplyser, at man indsætter flere togsæt for derved at skabe bedre plads mellem passagererne. DSB skriver på sin hjemmeside, at passagerer kan få refunderet billetter, hvis de ikke ønsker at rejse på grund af coronarisiko. Det gælder også orange billetter, som normalt ikke kan refunderes. Flytrafik fra de mest udsatte områder, som også kaldes for røde områder, til Danmark bliver indstillet. De røde områder er store dele af Norditalien, skiområdet omkring Ischgl i Østrig, Hubei-provinsen i Kina, Iran og byen Daegu samt provinsen Gyeongbuk i Sydkorea. Forbuddet træder i kraft ved midnat og gælder 14 dage frem. Direktør for organisation og borgerservice i Udenrigsministeriet Erik Brøgger Rasmussen opfordrer danskere, der befinder sig til røde områder til at komme hjem. Når de vender tilbage til Danmark, skal de i karantæne. - Hvis man er i et rødt område, så skal man komme hjem og gå i hjemmekarantæne, siger Erik Brøgger Rasmussen. Mette Frederiksen appellerer til, at befolkningen tager situationen alvorligt. - Der er stadig for mange i Danmark, der spørger, om det her ikke bare er en influenza, og hvorfor skal vi tage det så alvorligt. - Det skal vi fordi, den her virus spreder sig hurtigt, langt hurtigere end influenza, og fordi, at flere af dem, der bliver syge af corona, får behov for en mere intensiv behandling for at kunne overleve, siger hun. Mette Frederiksen understreget, at det handler om at tage hensyn til dem, der er irisikozonen. - Dem, der ikke selv føler sig i farezonen, skal tænke på, at det er der andre mennesker, der er. Så man skal selv ændre adfærd af hensyn til dem, der er i en mere udsat situation. - Vi bliver nødt til som land at se hinanden i øjnene og erkende, at den her situation kan udvikle sig alvorligt - meget alvorligt. Vi skal ikke gå i panik, men vi skal handle, siger hun. Statsministeren frygter, at sundhedsvæsnet kan komme under et massivt pres, hvis mange bliver syge. - Både hvad angår udstyr, respiratorer og sundhedspersonale. Vi risikerer også, at vigtige personalegrupper bliver smittet, siger Mette Frederiksen. Derfor bliver der brug for ekstra hjælp til at dæmme op for coronavirus og forhindre, at virusset ikke lægger det danske sundhedsvæsen ned. Det sundhedsminister Magnus Heunicke (S) på et pressemøde. Han nævner, at der bliver brug for pensioneret personale fra sundhedsvæsenet samt studerende til at håndtere situationen med coronavirus. - Hvis vi ikke gør alt, hvad vi kan nu for at mindske smitten, så kan vores sundhedsvæsen ikke håndtere situationen, siger han. Sundhedsministeren har på pressemødet taget en graf med, der viser, hvad der vil ske, hvis det ikke lykkes at forhale spredningen af smitte. Så vil sundhedsvæsenet blive overbelastet, sådan som det er sket i eksempelvis Norditalien. Magnus Heunicke siger også, at man allerede nu kan registrere et \"betydeligt pres på sundhedsvæsenet\".", "annotations": [], "meta": {}, "annotation_approver": null}
{"id": 399, "text": "Der er ingen grund til at hamstre hverken rugbrød elle toiletpapir i supermarkederne. Der er varer nok på lager, og lastbiler er klar til at køre dem ud i butikkerne og har kørt hele natten. Sådan lyder appellen fra erhvervsminister Simon Kollerup og fødevareminister Mogens Jensen på et kort fælles pressemøde. Det opstod hamstring flere steder i aftes, da statsminister Mette Frederiksen offentliggjorde en række omfattende og tilbage til at bremse smitten med corona-virusset og sygdommen Covid-19. - Butikkerne holder åbnet som sædvanligt, der er varer på lager, og lastbilerne kører. Der er varer nok til os alle, siger Simon Kollerup. Mogens Jensen har været i kontakt med de store detailkæder. Og der bliver meldt om hamstring. - Der er varer nok, men det er udfordringer med hamstring. Man kan godt forstå det. Der kan opstå en nervøsitet, når man får at vide, der skal tages foranstaltninger. Men man kan gøre nøjagtig, som man plejer. Hvis en hylde er tom, bliver den fyldt op igen, siger Mogens Jensen. De to ministre siger, at der lige nu ikke er behov for tiltag, der skal stoppe hamstring. - Det er ikke nødvendigt at gennemføre initiativer, hvis alle viser samfundssind og handler, som man plejer at gøre, siger Mogens Jensen. Hvis hamstringen tager overhånd kan supermarkederne dog lave tiltag med begrænsninger på, hvad man kan købe lige som det eksempelvis sker med tilbudsvarer. Meldingen fra ministrene var også, at der ikke er behov for at lukke butikker, som man har set i Italien. - Der er vi slet ikke endnu. Det er ikke noget, der er blevet bragt op som et problem, siger Mogens Jensen. I stedet for at hamstre i supermarkedet opfordrer Mogens Jensen til at give personalet et smil.", "annotations": [], "meta": {}, "annotation_approver": null}
{"id": 400, "text": "Efter flere dages betænkningstid har det eneste tilbageværende medlem af Alternativets folketingsgruppe, Torsten Gejl, valgt at fortsætte i partiet og dermed repræsentere Alternativet i Folketinget. - Jeg har trukket lidt luft ind og holdt et møde med min storkreds, og jeg har talt med rigtig mange mennesker i Alternativet. - Jeg har haft et håb om, at Alternativet kunne fortsætte, en lyst til at fortsætte og en tro på Alternativet. Og det er i den grad blevet bekræftet af medlemmer, byrødder, regionsfolk og bestyrelsesmedlemmer over hele landet. - Så jeg har besluttet mig for at blive på Christiansborg, at blive i Alternativet og sørge for, at Alternativet består, siger han til Ritzau. Mandag blev Gejl efterladt eftertrykkeligt på perronen, da blandt andre partistifter og tidligere leder Uffe Elbæk efter længere tids intern uro meldte sig ud af partiet. Det samme gjorde Rasmus Nordqvist, Sikandar Siddique og Susanne Zimmer. Og så var der kun Gejl tilbage i Alternativets folketingsgruppe. De fire andre er nu løsgængere i Folketinget. Krisen kredser sig i den grad om Alternativets politiske leder, Josephine Fock, der blev valgt som leder 1. februar. Hun er efterfølgende blevet beskyldt for krænkende adfærd, da hun sad i Folketinget fra 2015 til 2018. Men et spinkelt flertal af partiets hovedbestyrelse har bakket op om Fock som leder efter at have undersøgt sagen. Gejl vil ikke længere tale om, hvad der er sket eller ikke sket. - Jeg er ikke fortsat i Alternativet for at åbne den æske igen. Nu har medlemmerne bedt os, bedt mig, inderligt om at fortsætte med at være i partiet og samarbejde med Josephine Fock. - At kigge på fortiden igen, det har vi været igennem, og det har kostet fire folketingsmedlemmer. Den del af fortællingen må snart være færdig, siger Gejl. Han prøvede at få Elbæk, Nordqvist, Siddique og Zimmer til at blive i partiet. - Jeg er ked af, at de forlod os. Jeg prøvede til det sidste at få dem til at blive, siger Gejl. Alternativets krise er ikke til skjule. Men Gejl tror alligevel på partiets fremtid. Også i Folketinget. - Vi blev erklæret døde, da vi blev født. Vi blev erklæret døde henad vejen i 1000 sammenhænge. Men vi lever endnu, siger Gejl. På spørgsmålet om, hvorvidt han med garanti bliver siddende valgperioden ud, svarer han: - Der er ingen, der kan garantere noget. Men jeg har ikke tidsbegrænset mig. /ritzau/", "annotations": [], "meta": {}, "annotation_approver": null}
{"id": 402, "text": "Både behandlingsgarantien og udredningsretten sættes efter planen midlertidigt ud af kraft, så hospitalerne i stedet kan have fokus på at behandle personer med coronavirus. Det siger statsminister Mette Frederiksen (S) onsdag aften på et pressemøde. - Vi kommer til at bede Folketinget om hastelovgivning på nogle af de patientrettigheder, der gælder i dag, men som utvivlsomt vil blive udfordret, siger hun. Udredningsretten er en ret til, at man kan blive undersøgt og få en udredning af sine symptomer inden for 30 dage, fra man henvises til et hospital. Behandlingsgarantien dækker over, at man efter udredningen har ret til behandling for det, man måtte fejle. I forbindelse med de midlertidige suspenderinger af patientrettighederne kan planlagte operationer og behandlinger blive udskudt. Der er tale om en benhård lægefaglig vurdering, oplyser Søren Brostrøm, der er direktør i Sundhedsstyrelsen. - Der er en prioritering, som er rigtig hård, for der er en grund til, at en borger venter på en operation. - Det vil være en konkret lægefaglig vurdering at lave, om operationer skal udskydes. - Man får selvfølgelig den operation, man er indstillet til, men på et senere tidspunkt, siger han. Når epidemien er ovre, vil der være opbygget en større pukkel, som det vil tage en del tid at arbejde sig igennem, forklarer Søren Brostrøm. Tidligere onsdag aften bekræftede Nordsjællands Hospital Hillerød som det første større hospital herhjemme, at alle ikke-akutte behandlinger bliver i resten af marts bliver aflyst. Det skyldes, at der skal gøres klar til det ekstra indryk af coronasmittede isolationspatienter, som forventes i den kommende tid. Tiltaget skal frigøre kræfter på hospitalet. - Vi har brug for, at personalet kan frigøre deres tid til øget uddannelse og træning og forberede sig på det her forventede større behov, der kommer senere, sagde vicedirektør Jonas Egebart. /ritzau/", "annotations": [], "meta": {}, "annotation_approver": null}
{"id": 403, "text": "Regeringen er klar til at udstede et egentligt påbud, der sætter en stopper for større forsamlinger på grund af fare for smitte med coronavirusset. Det siger Socialdemokraternes politiske ordfører, Jesper Petersen. En række partier har her til eftermiddag krævet, at den henstilling, der blev givet i fredags til at aflyse arrangementer med mere end 1.000 deltagere, bliver ændret til et påbud om aflysning. Et generelt påbud kræver en lovændring. - Partierne sparker en åben dør ind. Mette Frederiksen bebudede allerede i går, at der vil blive gennemført en hastelovgivning, hvis vi kan få opbakning til det. - Det vil give regeringen muligheden for at gennemføre et egentlig påbud, og det har vi tænkt os at benytte os af, siger Jesper Petersen. Han kan ikke på nuværende tidspunkt sige, hvordan et påbud kommer til at se ud eller kan træde i kraft. - Hvor mange personer, det omhandler, og hvordan det bliver strikket sammen, vil bero på, hvad sundhedsmyndighederne siger, der er behov for. - Jeg kan ikke sige, hvornår det er gennemført. Men alle partier har sagt god for, at man er villig til at suspendere de normale tidsgrænser for Folketingets arbejde. Og vi går efter at gennemføre en hastelovning, der gør, at regeringen har muligheden for at lave et tværgåenede påbud, siger Jesper Petersen. Som epidemiloven er i dag, er der kun mulighed for at lave et påbud mod arrangementer enkeltvis. Hasteloven skal give mulighed for et generelt påbud. Sundhedsminister Magnus Heunicke (S) fremsætter allerede i morgen det nye lovforslag i Folketinget. Det har store økonomiske konsekvenser for blandt andet koncertarrangører, at myndighederne ikke kommer med et påbud. Arrangørerne vil nemlig ofte stadig stå med en regning for deres omkostninger, hvis de aflyser på baggrund af en anbefaling. Det er ifølge den konservative leder Søren Pape Poulsen en af grundene til, at der skal laves et påbud. Jesper Petersen understreger, at regeringen allerede har lavet en kompensationsordning til de arrangører, som har fået en henstilling til at aflyse. Der er afsat 91 millioner kroner til kompensation. Bevillingen bliver behandlet i Folketingets Finansudvalg i morgen. Jesper Petersen er klar at finde flere penge, hvis der kommer et påbud om at aflyse. - Hvad der følger af yderligere omkostninger ved andre tiltage vil blive finansieret og drøftet med de partier, vi skal tale med. - Nej, regeringen har viderebragt de henstillinger, som sundhedsmyndighederne har givet. Det er derfor, det er den information, der er givet, siger Jesper Petersen.", "annotations": [], "meta": {}, "annotation_approver": null}
{"id": 404, "text": "- Kom med et påbud, drop henstillingerne, og lad os tage folks virksomheder alvorligt. Sådan lyder det fra De Konservatives formand, Søren Pape Poulsen, og et flertal af partierne uden om regeringen bestående af blå blok og De Radikale. Myndighederne har indtil nu anbefalet at aflyse eller udskyde alle arrangementer med mere end 1.000 deltagere for at stoppe spredningen af coronavirus. Men en anbefaling er slet ikke nok, hvis du spørger Venstre, Dansk Folkeparti, Liberal Alliance, Nye Borgerlige, De Konservative og De Radikale. Der skal i stedet være et mod arrangementer med over 1.000 deltagere. - Vi kan ikke tillade os overfor arrangører at stille dem i en situation, hvor de – uden at have en medicinsk baggrund - skal træffe afgørelse om afholdelse af et arrangement, siger formand for Venstre Jakob Ellemann-Jensen. - Det handler jo om, at man kan være sikker på at få forsikringsmæssige ting - refusioner og så videre. Det er vi nødt til at se på, siger Sofie Carsten Nielsen (R). Socialdemokratiets politiske ordfører Jesper Petersen er postivt indstillet overfor at ændre henstillingen til et påbud. - Partierne sparker en åben dør ind. Mette Frederiksen bebudede allerede i går, at der vil blive gennemført en hastelovgivning, hvis vi kan få opbakning til det. Det vil give regeringen muligheden for at gennemføre et egentlig påbud, og det har vi tænkt os at benytte os af, siger han. Det skaber store økonomiske konsekvenser , at myndighederne ikke kommer med et påbud. Arrangørerne vil nemlig ofte stadig stå med en regning for deres omkostninger, hvis de aflyser på baggrund af en anbefaling. Derfor skal der indføres et påbud fra regeringen side, så arrangørerne kan få erstatning for deres tab, siger Søren Pape Poulsen. - Det er ikke rimeligt, at de skal vælge mellem folkesundheden og at gå fallit. - Jeg synes, tiden er kommet til, at vi som samfund tager et fælles ansvar og kommer med et påbud, så de her mennesker kan gå til et forsikringsselskab og få dækket de økonomiske omkostninger. Hos Dansk Folkeparti vil man hellere hjælpe for mange end at have gjort for lidt. - Hvis vi om et par måneder finder ud af, at vi skød over mål her, så er der nok nogle udsatte og ældre, der kan leve med det. Men hvis vi ikke får gjort noget, så vil vi blive dømt i eftertiden, siger formand Kristian Thulesen Dahl. Andre lande har allerede udstedt forbud for at forhindre coronasmitte. Frankrig har for eksempel forbudt store forsamlinger, ligesom Polen har lukket både skoler og svømmehaller. Pernille Vermund, formand for Nye Borgerlige, understreger, at hun da også fornemmer, at regeringen kommer til at gå i den retning. Den såkaldte epidemilovs paragraf 7 er blevet godkendt som foranstaltning mod coronavirus. Men som den er nu, kan man ikke bruge den til at forbyde arrangementer over 1.000 personer, da ordlyden i loven kun tillader at forbyde ét arrangement ad gangen. Derfor vil det kræve, at man ændrer loven og ordlyden til at give myndighederne mulighed for at forbyde arrangementer. - Det er vi klar til at ændre. Lige nu, siger Jakob Ellemann-Jensen. - Det må være sådan, at hvis man fra sundhedsmyndighedernes side anbefaler, at arrangementer ikke afholdes, så skal man fra statens side gå ind og påbyde, at de arrangementer aflyses. - Jeg vil gerne tilskynde til, at det sker NU. Vi er klar, siger han.", "annotations": [], "meta": {}, "annotation_approver": null}
{"id": 405, "text": "- Vi sidder lige nu og diskuterer, hvad der ellers skal til. Det her er ét skridt i rækken af flere. Sådan lyder det fra skatteminister Morten Bødskov (S), som i dag har præsenteret en hjælpepakke til små og mellemstore virksomheder, der lider under corona-krisen. Til en værdi af 40 milliarder kroner indebærer den en udskydelse af b-skat og momsbetaling. Men skatteministeren erkender, at det langt fra er nok til at redde de mange virksomheder, der landet over ikke får nogle ordrer i bogen eller kunder i butikken på grund af de skrappe corona-foranstaltsninger. - Det er klart, at for at man kan betale skat, skal man tjene nogle penge, og derfor er det her bare et af de initiativer, vi tager, siger Morten Bødskov. - Den her krise er meget alvorlig, den stikker dybt og er meget omfangsrig. Derfor sidder vi også i disse timer sammen med dansk erhvervsliv og ser på nye initiativer, der kan være med til at forbedre vilkårene. Skatteministeren vil ikke løfte sløret for, hvad regeringen ellers overvejer, og han fastholder, at hjælpepakken er en gedigen saltvandsindsprøjtning til de lukningstruede virksomheder. - Det her giver penge i kassen. Man får som virksomhed nu penge til at betale de regninger, der skal betales. Men der skal flere initiativer til. Hvad det er, drøfter vi lige nu, siger han. - Du slipper for at betale din B-skat, og du slipper for at betale din moms. Det er klart, at hvis du ikke har nogen indtægt overhovedet, så har du ikke noget at betale skat af. Så er der de andre initiativer, som vi sidder og kigger på i de her timer, på hvad man yderligere kan gøre. - Det her er noget, som giver små og mellemstore virksomheder penge i kassen, som kan holde dem oven vande et stykke tid, men der skal mere til. Det sidder vi og ser på, siger Morten Bødskov. Beholdningen i pengekasserne hos landets virksomheder er for nylig sunket betydeligt, da de skulle betale netop moms den 1. marts. Men de penge, vil Morten Bødskov ikke stille dem i udsigt endnu. - Vi sidder og kigger på forskellige initiativer og drøfter dem med dansk erhvervsliv. Vi ser på alt i øjeblikket, og det gør vi, fordi der skal handles hurtigt og målrettet, så vi kan holde hånden under dansk erhvervsliv, lyder svaret fra Morten Bødskov på spørgsmålet om tilbagebetaling af moms, kunne være et af de initiativer der kommer. Flere tusinde danskere har allerede mistet deres job, fordi virksomhederne står overfor et voldsomt fald i omsætningen og har måtte skære deres stillinger væk for at holde udgifterne nede. Regeringen har garanteret de større virksomheder et løntilskud for at forhindre fyringer og barsler også med en redningskrans til de selvstændige.", "annotations": [], "meta": {}, "annotation_approver": null}
{"id": 406, "text": "Folketinget bliver nu selv ramt direkte af corona-krisen. De næste 14 dage skal der fokuseres på at lave den nødvendige lovgivning i forhold til at begrænse corona-smitten, der har ramt Danmark. Derfor bliver der sat en stopper for samråd og beslutningsforslag og andre dagligdags ting. Det har Udvalget for Forretningsordenen besluttet på et møde her i morgen. - Vi lægger nogle af de daglige procedurer til side, men vi er enige om, at vi har et folketing, der fungerer og kan behandle de love, der er nødvendige, siger Folketingets formand Henrik Dam Kristensen. Regeringen vil sætte en stopper for indendørs arrangementer med mere end 100 deltagere. Det skal behandles i en hastelov i Folketinget i dag. Beslutningen er derfor, at der højst må være 95 medlemmer til stede i folketingssalen, når der skal stemmes. Det sker ved brug af et såkaldt clearingssystem, hvor færre medlemmer stemmer samtidig med, at størrelsesforholdet mellem partierne bliver bevaret. Venestres formand Jakob Ellemann Jensen bakker op om beslutningen. - Det er en række tiltag, vi skal have lavet i forhold til Christiansborg. Vi skal sikre, at Folketinget fortsætter, siger han. De seneste tal viser, at 514 mennesker i Danmark er smittet. To er alvorligt syge.", "annotations": [], "meta": {}, "annotation_approver": null}
{"id": 407, "text": "- Regeringen vil gøre alt, hvad der står i vores magt, for at sikre, at sundhedskrisen ikke udvikler sig til en større økonomisk krise end højst nødvendigt, siger Nicolai Wammen. Sådan lyder det fra finansministeren på et fælles pressemøde med erhvervsminister Simon Kollerup og beskæftigelsesminister Peter Hummelgaard i Finansministeriet om den økonomiske situation. - Vi er parate til at gå så langt, som det er nødvendigt, siger finansministeren. Helt konkret er regeringen klar med fire nye initiativer, der skal holde hånden under danske virksomheder i coronakrisen. De fire tiltag er: Kilde: Finansministeriet. De fire nye tiltag kommer, efter regeringen tirsdag . Det var blandt andet en kompensationsordning til arrangører af eksempelvis koncerter, der er blevet aflyst på baggrund af regeringens opfordring om ikke at mødes i større forsamlinger. - Det her er et vigtigt bidrag til, at vi kan holde hånden under danskernes arbejdspladser, så færre mennesker kommer til at miste deres arbejde. Vi siger også samtidig, at der vil komme flere initiativer fra regeringens side - vi har en meget tæt dialog med erhvervslivet og lønmodtagerorganisationerne for at se, hvad de næste skridt skal være. - Vi følger situationen fra dag til dag, så det er for tidligt at sige. Men det, jeg kan sige, er, at regeringen vil gøre alt, hvad der står i vores magt for at passe godt på danske lønmodtageres job og vores virksomheder for at få Danmark mindst muligt hårdt ramt igennem krisen. Det bruger vi dag og nat på i øjeblikket. - Vi har i de seneste par år har haft økonomisk overskud og en bomstærk dansk økonomi, hvilket gør, at vi nu har råd til at sætte de her hjælpepakker i værk, og vi vil gøre, hvad der skal til. Vi ved ikke, hvor meget mere vi skal lægge på bordet, men vi er parat til at gå dertil, hvor det er nødvendigt.", "annotations": [], "meta": {}, "annotation_approver": null}
{"id": 408, "text": "Regeringen vil udskyde moms og skat for små og mellemstore virksomheder. Det vil give 40 milliarder kroner i likviditet, oplyser Skatteministeriet. Det har været stærkt efterspurgt politisk, siden regeringen sidste uge præsenterede en hjælpepakke, der hovedsageligt hjalp større virksomheder. - Danmark er et iværksætterland med mange små og mellemstore virksomheder. De virksomheder og deres medarbejdere ønsker regeringen at hjælpe bedst muligt gennem de nuværende udfordringer. - De nye forslag giver danske virksomheder en nødvendig buffer på likviditeten. Det her er et vigtigt skridt. Men vi arbejder samtidig på yderligere initiativer, der holder hånden under vores selvstændige, siger skatteminister Morten Bødskov (S) i en pressemeddelelse. Med den nye pakke vil regeringen udskyde momsbetalinger for små og mellemstore virksomheder. Samtidig vil betalingen af B-skat, som mange mindre virksomheder bruger, blive udskudt. Tiltaget vækker glæde hos blandt andet Dansk Folkeparti, der var et af de mange partier, der i Folketinget sidste uge opfordrede regeringen til at udvide sin ordning for større virksomheder. - Det giver et tiltrængt løft i likviditeten. Initiativerne var noget, som DF bragte på banen under folketingsbehandlingen i fredags og har bragt det op i udvalgsbehandlingen. - Så det glæder mig naturligvis, at vi kan stå sammen med andre partier om at få det stemt igennem i morgen, skriver partiets skatteordfører, Dennis Flydtkjær, i en skriftlig kommentar. Ifølge Skatteministeriet vil udskydelsen af moms for små virksomheder give dem ekstra likviditet - penge i kassen - for 15 milliarder kroner. Og 20 milliarder kroner for mellemstore virksomheder. Udskudt B-skat vil ifølge ministeriet styrke likviditeten med fem milliarder kroner. De nye forslag vil blive skrevet ind i den lov om støtte til større virksomheder, der allerede er ved at blive behandlet i Folketinget. Samlet estimerer ministeriet, at loven vil give virksomheder i Danmark 165 milliarder kroner i likviditet grundet udskudte skattebetalinger. Dansk Erhverv er glade for alt, der hjælper lige nu. Men mener, at der skal mere til. Erhvervsinteresseorganisationen vil gerne have et totalt stop for alle betalinger af skat og moms. - Time for time er flere virksomheder og flere arbejdspladser i akut fare for at forsvinde. Og derfor må jeg også sige, at vi har brug for mere. - Også på skatteområdet, skriver direktør for Dansk Erhverv Brian Mikkelsen i en skriftlig kommentar. /ritzau/", "annotations": [], "meta": {}, "annotation_approver": null}
{"id": 409, "text": "Regeringen igangsætter nu en række meget vidtgående tiltag i forsøget på at bremse smitten med coronavirus. Tilsammen vil de ny indgreb sætte store dele af Danmark i stå. Det har statsminister Mette Frederiksen (S) netop offentliggjort på et pressemøde. Elever og studerende på offentlige ungdomsuddannelser og uddannelsesinstutioner sendes hjem fredag og 14 dage frem. Og har man mulighed for det, så allerede fra torsdag. Det samme sker med alle offentligt ansatte, der ikke varetager kritiske funktioner. Skoler og daginstitutioner lukker fra på mandag, så forældre har et par dage, til at finde alternative løsninger på pasning. - Det her kommer til at få kæmpe konsekvenser, men vores vurdering er, at alternativet er værre. Det håber jeg, der er forståelse for, siger statsministeren. - Den sundhedsfaglige smitteanalyse er, at der én ting, der virker for at hindre smitten, og det er, at vi mennesker ikke omgås hinanden for meget. Vi skal sætte ind, hvor det virker, og hvor smitten spreder sig mest. Og det er skoler, daginstitutioner, uddannelsessteder, arrangementer og i den kollektive trafik. - Vi er vant til at søge fællesskabet ved at være tæt, nu skal vi stå stammen ved at holde afstand. Nu er der brug for samfundssind. Det får vi brug for i de kommende uger, siger Mette Frederiksen på pressemødet. På nuværende tidspunkt er 514 mennesker i Danmark smittet med corona. To er indlagt i kritisk tilstand. - Det går for hurtigt nu. Vi har som myndigheder en opgave, som er vigtigere end alt andet. Vi skal undgå, at for mange danskere bliver smittet på en gang. Myndigheder intensiverer indsatsen for inddæmme og afbøde konsekvenserne, siger Mette Frederiksen. Mette Frederiksen er klar over, at det er vidtrækkende skridt, der har store konsekvenser for den enkelte familie. Og det kræver sammenhold i befolkningen. - Jeg vil opfordre til, at familierne taler om, hvordan de kan arbejde forskudt og indrette sig mest fleksibelt overhovedet. Naboer, venner og familie bliver nødt til at hjælpe hinanden og også hjælpe med at passe hinandens børn, siger hun. Statsministeren pointerer, at tiltagene retter sig mest mod den offentlige sektor. Det sker i forsøget på at skåne den private sektor så meget som muligt. - Vi skal minimere aktiviteten i samfundet mest muligt, men uden at sætte Danmark i stå, og vi skal ikke kaste Danmark ud i en økonomisk krise, siger Mette Frederiksen. Hun siger, at der ikke er tale om en fødevarekrise. - Der er ingen grund til at hamstre, siger hun. Regeringen fremlægger torsdag en hastelov i Folketinget, der vil give mulighed for at forbyde arrangementer. Indtil nu har det været en henstilling. Politikere over en bred kam bakker op om regeringens tiltag. Venstres leder Jakob Ellemann-Jensen skriver på Twitter. Samme toner lyder fra den konservative formand Søren Pape Poulsen. SF's formand Pia Olsen Dyhr skriver: Enhedslistens Pernille Skipper opfordrer befolkningen til at tage hensyn til hinanden.", "annotations": [], "meta": {}, "annotation_approver": null}
{"id": 410, "text": "Folketingets partier har netop vedtaget en vidtgående hastelov, som giver regeringen flere beføjelser i situationen med coronavirus. Samtlige partier stemte for loven, der er blevet hastebehandlet. - Nu kan vi komme i gang med de ting her, som vores eksperter siger, at vi skal i gang med, og som hele Europa nu også er i gang med. Derfor stor tak til hele Folketinget, siger sundhedsminister Magnus Heunicke (S). - Jeg blev helt rørt, da jeg så hele Folketinget rejste sig og stemte for det her. Det er tid til at lægge partipolitik til side og være sammen om at gøre det, der skal til for at bringe Danmark sikkert igennem den her situation. Magnus Heunicke fortæller, at Sundheds- og Ældreministeriet nu går i gang med at udmønte hasteloven, og at nye bekendtgørelser vil træde i kraft efter weekenden. Oprindeligt lagde regeringen op til, at myndighederne kunne trænge ind i private hjem uden en retskendelse ved mistanke om coronasmitte og Covid-19. Den del er nu ændret, så myndighederne skal have en dommerkendelse, før de kan gribe ind. - Det er jo en meget indgribende lov, og det har været en alvorstung dag, hvor vi har skullet træffe nogle svære beslutninger, fordi landet står i en alvorlig situation, som jo også har kaldt på nogle ganske drastiske beslutninger, siger Venstres sundhedsordfører, Martin Geertsen. - Noget af det, som vi er gået op i, har været en højere grad af retssikkerhed end det, der var i regeringens udspil til start. Også hos SF glæder man sig over, at myndighederne ikke længere kan gribe ind i folks private hjem uden en dommerkendelse. Det skriver SF's retsordfører Karina Lorentzen . \"Det er en lille sejr for retssikkerheden og ikke så dårligt.\" På trods af en række justeringer, er der fortsat tale om en meget vidtgående lov. Det vedkender sundheds- og ældreminister Magnus Heunicke da også. Det er dog nødvendigt, fordi der er tale om en helt usædvanlig situation. - Og så handler det også om, at vi nu har nogle ting i skuffen, hvis virus udvikler sig og epidemien udvikler sig til det værst tænkelige scenarie, så vi vil kunne gribe hurtigt ind og gøre nogle af de ting, som man nogle steder i verden har været for langsomme om at gøre, siger han. - De steder, hvor man har kunnet bremse det, man ikke brugt måneder på at diskutere - der har man handlet hurtigt. De steder, hvor det er gået galt, er netop fordi man først har brugt måneder at opdage, at det sker, og derefter på noget, der er for ineffektivt og for lidt. Hasteloven er vedtaget med en såkaldt solnedgangsklausul, der betyder, at den automatisk bortfalder senest til marts næste år. Det er en klausul Folketinget bruger, når der er tale om midlertidig lovgivning, der sætter normale retsgarantier ud af kraft. Til november vil Folketinget dog begynde på en revision. Derudover vil der løbende være politisk opfølgning i Folketingets sundhedsudvalg. - Det er afgørende, at vi ikke vedtager vidtgående lovgivning uden at følge op på, hvilke konsekvenser den har for borgerne. Derfor er vi særdeles tilfredse med, at vi har fået indføjet en revision af loven i november 2020, samt at der bliver en politisk følgegruppe der nøje følger udmøntningen af loven, udtaler Enhedslistens Sundhedsordfører Peder Hvelplund. I Dansk Folkeparti bakker formand Kristian Thulesen-Dahl også op om de vidtgående indgreb. - Vi skal vise danskerne, at vi tager alle nødvendige skridt. Som vi har sagt hele vejen igennem, så er det bedre, at vi skyder lidt over mål nu, end at vi om nogle måneder ser tilbage og tænker, at vi burde have gjort mere tidligere, siger han. - De kommende dage skal vi tage nye initiativer for at sikre danskerne. Der kommer vi også til fra Dansk Folkepartis at foreslå nogle yderligere ting i forhold til at beskytte danskerne. Står det til Kristian Thulesen-Dahl og Dansk Folkeparti skal der blandt andet indføres en kontrol ved grænserne, hvor indrejserne tjekkes for symptomer på smitte med coronavirus og sygdommen Covid-19 - eksempelvis i form af feberkontrol. Derudover vil partiet også indføre en periode med stop for modtagelse af asylansøgere. Kampen mod at begrænse spredningen af coronavirus prægede også selve afstemningen i Folketingssalen. Kun 95 ud af de i alt 179 medlemmer af Folketinget deltog. Og derudover foregik afstemningen ved at folketingsmedlemmerne rejste sig i stedet som normalt at trykke på en knap. Antallet af bekræftet smittede i Danmark er torsdag steget til 674 personer. Det hastigt voksende tal har ført til hasteloven, der er midlertidig og gælder frem til 1. marts 2021.", "annotations": [], "meta": {}, "annotation_approver": null}
{"id": 411, "text": "Der bliver ikke skænket mange fadøl rundt omkring i det corona-ramte Danmark for tiden. Arrangementer er afmeldt, koncerter er aflyst og fødselsdagsfester udskudt. For Charlotte Bennekov betyder det, at hun lige nu brænder inde med 200 fadølanlæg i sin lille virksomhed Fadølsforsyningen Nordsjælland i Hørsholm. - Jeg håber, at der snart kommer en hjælpepakke, der tilgodeser os små virksomhedsejere, siger hun og tilføjer: - Vi skal jo ligesom alle andre betale husleje, vuggestue, børnehave og købe mad derhjemme. Derudover står mange af os med ekstra udgifter til lokaler, el, vand og strøm til vores virksomheder. Charlotte Bennekov ejer Fadølsforsyningen Nordsjælland sammen med sin mand. Deres tre ansatte er allerede sendt hjem - og modsat Charlotte og manden er de tre ansatte omfattet af den haste-trepartsaftale, som regeringen og arbejdsmarkedets parter præsenterede i går. Hjælpepakken betyder, at staten vil betale 75 procent af lønnen - dog maksimalt op til 23.000 kroner - til privatansatte lønmodtagere, der ellers risikerede at få en fyreseddel på grund af coronakrisen. Den sidste del af lønnen skal virksomhederne fortsat selv betale. - Hvis vi også kunne få 23.000 kroner om måneden de næste tre måender, så kunne vi sætte dem ind på vores virksomhedskonto, så vi skulle betale B-skat af dem. Hvis vi så kunne få lov at udsætte B-skatten i et halvt år, så havde vi penge til at betale løn og drift, siger Charlotte Bennekov. Knap var den milliarddyre trepartsaftale præsenteret og pressemødet overstået, før partier fra begge sider af folketingssalen krævede ekstra hjælp til de små erhvervsdrivende. Venstres formand, Jakob Ellemann-Jensen, erkender, at der er tale om rigtig mange penge: - Men hvis de samme mennesker står i en arbejdsløshedskø fra på mandag, så bliver det endnu dyrere for Danmark. Frisører, malere og andre selvstændige står og har ingen kunder i morgen. Det er vigtigt, at der bliver gjort noget for dem hurtigt, siger han ifølge Ritzau. Enhedslisten efterlyser også hjælp til de selvstændige - og til \"de såkaldte prekære ansatte\", siger politisk ordfører Pernille Skipper: - Der er en masse timelønnede som lærervikarer, bartendere, opvaskere og ansatte i byggeriet, der allerede er sendt hjem. De er ofte ikke berettiget til dagpenge, og de har brug for en akutydelse nu og her. Statsminister Mette Frederiksen (S) forsikrede på et pressemøde i går, at regeringen er i fuld sving med at se på, hvordan man også kan holde hånden under små virksomheder og selvstændige. - Jeg er ikke i tvivl om, at vi også har behov for en eksplicit indsats over for dem, så det arbejde er gået i gang, sagde hun. De små virksomheder håber at få en hjælpepakke lignende lønmodtagernes, fortæller Jakob Brandt, der er vicedirektør hos SMV Danmark, erhvervsorganisationen for små og mellemstore virksomheder. - Man redder de offentligt ansatte, der kan gå hjem på fuld løn. De privatansatte betaler man 75 procent af lønnen. Så skal trenden helst ikke fortsætte, så man kun giver de selvstændige 50 procent, siger han og tilføjer: - Vi foreslår, at der kommer en kompensation i stil med den til de privatansatte på 23.000 kr. til selvstændige, så de kan holde skindet på næsen i første bølge. Dernæst er der brug for mere likviditet i de små virksomheder. Det kunne være en model, hvor staten tilbagebetaler den sidste momsindbetaling. - Ja, det skulle man tro. Men der er en overraskende stor del af de selvstændige, der har en indtægt, som er lavere end kontanthjælpen. Det, vi tjener, det ligger i virksomheden - fordi vi investerer i virksomheden, så vi trækker ikke løn ud af den.", "annotations": [], "meta": {}, "annotation_approver": null}
{"id": 412, "text": "1.500 kroner koster det per person, om ikke at samles mere end ti personer. Det sker, efter et midlertidigt forbud trådte i kraft i dag klokken 10. Forbuddet hindrer borgere i at samles mere end ti stykker i det offentlige rum - både ude og inde. Også private arrangementer med over ti personer i for eksempel lejede lokaler forbydes. Overholdes forbuddet ikke, vil politiet kunne opløse forsamlinger og udstede en bøde, som ved gentagelser vil stige gradvist. Men hvorfor koster det 1.500 kroner, kan du få flere bøder, og kan du få en bøde i dit private hjem? Det har vi spurgt justitsminister Nick Hækkerup (S) om. - Fordi Rigsadvokaten har set på tilsvarende situationer, man kan sammenligne med – hvad er niveauet her - og de ligger heromkring. Så det er den erfaring, der er flyttet over til det her også. - Der er to ting at sige til det. For os alle sammen er 1.500 kroner, uforudset, sure penge at skulle af med. Det andet er, at vi er afhængige af, at du og jeg og alle andre gør det, der bliver opfordret til, nemlig passer på, lader være at forsamles og retter ind, så vi kan undgå, at coronaen spredes. Det ser det ud til, at danskerne er rigtig gode til. - Det er jo per person, der skal betales 1.500 kroner. Så er det 20 personer, der samles, så er det jo et ganske betydeligt beløb, der skal betales. Og hvis det gentages, så vil bøderne også stige. Så vi har prøvet at finde et niveau, hvor vi kan sige, at det her er noget, man skal tage ganske alvorligt. - I den situation vil politiet også kunne give en bøde for, at man ikke har fulgt påbuddet. Hvis der er nogen, der mødes, og de ikke vil bryde op og opløse sig, de vil ikke gå hjem - så møder politiet op og giver bøder. Går der derefter nogle timer, og politiet kommer tilbage, så vil man kunne give nye bøder, fordi man ikke har fulgt påbuddet. - Ja, det kan blive en overordentlig dyr fest, hvis man ikke retter sig efter det, politiet siger. I virkeligheden er appellen jo, 'lad os nu rette os efter det, som er de fælles spilleregler,' og som langt de fleste heldigivs er gode til at følge. - Jamen hvis det er hjemme i privaten, vil der ske det, at politiet kan banke på og sige, 'det her er ikke en god ide, det må I gerne lade være med'. Hvis man insisterer på at fortsætte, så stopper det der - medmindre der er uorden eller en anden grund til at gribe ind - fordi det er i det private hjem. Hvis det er private forsamlinger andre steder eller offentlige forsamlinger, så vil vi tage fat med bøder, påbud og flere bøder. - Den overvejelse har vi jo også haft, men når vi har valgt at sige, at private hjem er noget andet, så er det fordi det alligevel er sin sag, at politiet skal gå ind i private hjem og foretage denne her form for \"dyneløfteri\" – eller være over, hvad private mennesker foretager sig. - Nu. Vi laver reglerne, så de gælder fra nu her.", "annotations": [], "meta": {}, "annotation_approver": null}
{"id": 413, "text": "Alle partier i Folketinget står sammen og er villige til at bruge alt op mod et treciftret milliardbeløb på at hjælpe dansk erhvervsliv gennem coronakrisen. Sådan lyder det på et fælles pressemøde efter det seneste døgns intensive forhandlinger, der først sluttede tidligt på morgenen. - Vi har givet hinanden håndslag på, at vi er villige til at gøre, det der skal til, siger finansminister Nicolai Wammen (S). - Vi er også parate til at prioritere et trecifret milliardbeløb, hvis det bliver nødvendigt. Aftalen indeholder blandt andet kompensationsordning for selvstændige, øget adgang til dagpenge og øgede lånemuligheder til studerende. De centrale punkter i aftalen er: At en aftale mellem samtidlige partier kan falde på plads på under et døgn er helt usædvantligt. Det glæder samtlige partiledere. - Det er vigtigere end nogensinde, at vi står skulder ved skulder, siger Dansk Folkepartis formand Kristian Thulesen Dahl. - Det smukke ved den her aftale er, at et enigt folketing hjælper alle fra den selvstændige frisør til de allerstørste virksomheder. Det er fantastisk, at vi står her i samlet flok og kan bakke op om dansk erhvervsliv, og dermed Danmark, siger De Konservatives formand Søren Pape Poulsen. Også Venstre og De Radikale er der tilfredshed. Partierne havde forud for forhandlingerne forslået at oprette en hjælpefond med 300 milliarder kroner til at hjælpe virksomhederne, men Jakob Ellemann Jensen (V) roser den aftale, partierne har indgået: - Det, vi forpligter os til at gøre her, er i virkeligheden mere vidtgående. Vi forpligter os til at gøre det, der er nødvendigt. Og hvis det bliver nødvendigt, er vi parate til at prioritere et trecifret milliardbeløb, siger han. Og det samme lyder fra De Radikales formand Morten Østergaard: - Det signal, vi sender i dag, er, at vi forsøger at få Danmark så trygt igennem den her situation som muligt. Bliver det nødvendigt, kan vi finde flere penge, fordi vi har en sund økonomi at gøre det på. Vi håndterer en lang række af de grupper, som med rette har været nervøse for, om de blev glemt. Særligt dagpengemodtagere og studerende er grupper, SF og Enhedslisten har fokuseret på i forhandlingerne. - Det er en utryg tid for rigtig mange. Det er vigtigt for SF, at vi både sikrer erhvervslivet, men også de mennesker, der får meget sværere ved at finde et job i en tid, hvor der ikke slås job op, siger formand for SF, Pia Olsen Dyhr. - Alle de mennesker, der knokler og betaler deres skat, regner med fællesskabet, og det skal vi levere. Særligt glad for, at vi kan sørge for at forlænge dagpengeperioden til de mange arbejdsløse, der ikke har en jordisk chance or at finde et job lige nu, siger Pernille Skipper, formand for Enhedslisten. Aftalen holder hånden under flere dele af dansk erhverv, men finansminister Nicolai Wammen vil ikke afvise, at der vil komme flere tiltag i løbet af den kommende tid. - Aftalen holder hånden under virksomheder, lønmodtagere – små, mellemstore, helt store. Jeg er helt sikker på, at der vil blive brug for flere tiltag i den kommende tid. Men det her er et meget stort skridt i den rigtige retning, siger han.", "annotations": [], "meta": {}, "annotation_approver": null}
{"id": 414, "text": "Hjælpepakker, kontracyklisk kapitalbuffer, lønkompensation og momsudskydelse. Milliarderne ruller ud af statskassen i disse dage, hvor regeringen præsenterer den ene hjælpepakke efter den anden til de virksomheder, der kæmper for at overleve konsekvenserne af coronavirusset. Og regeringens topministre gentager igen og igen, at der kan komme mere, og at kassen står nærmest vidtåben. Det sker med et enigt Folketing i ryggen. Det handler om at passe så godt på dansk økonomi som muligt, lyder det fra politikerne. Under normale omstændigheder er vi vant til, at regeringen og Folketingets partier forhandler - og slås - om statens penge, og at der er en bund i pengekassen. Så hvordan hænger det sammen, at regeringen nu tilsyneladende kan hive penge op af statskassen? DR’s politiske korrespondent, Christine Cordsen, svarer på fem centrale spørgsmål om regeringens økonomiske krise-strategi. Det korte svar er, at regeringen låner pengene. Man kan også sige, at regeringen har bedt Nationalbanken om at trykke nogle flere penge. I praksis foregår det ved, at Nationalbanken sælger flere statsobligationer. For et par dage siden oplyste banken, at den vil udstede statsobligationer for 125 milliarder kroner i stedet for som planlagt 75 milliarder kroner. De bliver så købt af for eksempel pensionskasserne og andre investorer, som på den måde låner staten penge. Når regeringen har den mulighed, er det fordi, dansk økonomi er stærk. I mange år har skiftende regeringer prioriteret at betale af på statens gæld, når der var overskud på statens finanser. I stedet for bare at bruge pengene på mere velfærd eller andre offentlige udgifter. Det er det, der gør, at økonomien nu er rustet til at klare en så voldsom krise, som vi står i nu, og at Danmark kan tillade sig at øge statsgælden. Når det handler om statens finanser, så findes der grundlæggende to slags udgifter. Der er driftsudgifter, som skal betales år efter år, og så er der engangsudgifter. Det samme gælder for indtægterne. Hvis politikerne for eksempel aftaler at bruge penge til flere pædagoger i børnehaverne, så er der tale om en varig driftsudgift. Så skal de ekstra penge være der år efter år i al fremtid – eller indtil politikerne træffer en anden beslutning. Den slags udgifter skal helst betales med indtægter, som politikerne også kan regne med år for år. Anderledes er det med engangsudgifter. Det er for eksempel penge, som politikerne bruger til at bygge en ny motorvej. Eller til økonomiske hjælpepakker, som dem vi ser i disse dage. Når staten låner pengene til hjælpepakkerne, så vil den årlige ekstraudgift i de kommende år være renter og afdrag på en højere statsgæld. Det vil selvfølgelig betyde, at de penge ikke kan bruges til andre udgifter. Engangsudgifter kan også betales med engangsindtægter. Et eksempel på engangsindtægter er, når statens for eksempel et år får ekstra mange penge fra pensionsbeskatning eller olieindtægter. Den slags indtægter bruger staten typisk til at betale af på gælden. Regeringen kæmper for at undgå, at coronakrisen udvikler sig til en dyb og langvarig økonomisk krise. Forventningen er, at den værste sygdomskrise driver over i løbet af et par måneder. Derfor giver det mening at bruge penge på at redde så mange virksomheder som muligt, så det danske samfund og økonomien hurtigt kan komme op i gear igen, når krisen er slut. Hvis den midlertidige sygdomskrise fører til omfattende fyringer, konkurser og tusindvis af arbejdsløse, vil det også ramme den offentlige økonomi hårdt. På grund af manglende skatteindtægter fra både firmaer og private og højere udgifter til dagpenge og kontanthjælp. Derfor giver det for regeringen god økonomisk mening at bruge mange penge her og nu for at undgå at skulle bruge endnu flere penge de kommende år. Hertil kommer selvfølgelig de menneskelige omkostninger ved arbejdsløshed og en langvarig økonomisk krise. Hvis staten låner en masse milliarder til hjælpepakkerne, så skal der i de kommende år betales mere i afdrag og renter. Den udgift vil alt andet lige gå fra de penge, der hvert år er til rådighed til velfærd, flere pædagoger og tidlig pension til nedslidte. Men også på det punkt fungerer statens finanser på en anden måde end vores eget husholdningsbudget. Regeringen kan godt vælge i nogle år at bruge flere penge, end der kommer ind i kassen, og altså øge statsgælden. Det er ikke kernesund økonomi, men det er en mulighed. Det kan regeringen gøre, fordi dansk økonomi grundlæggende er så sund, at Danmark ikke er tæt på at komme på kant med EU’s økonomiske regler. Det er vi slet ikke i nærheden af. Ikke fordi staten har masser af penge liggende i kassen, men fordi staten har masser af mulighed for at låne penge. Det er derfor, statsminister Mette Frederiksen (S) og finansminister Nicolai Wammen (S) igen og igen kan sige, at regeringen er klar til at gøre det, der skal til, for at hjælpe dansk erhvervsliv igennem krisen. EU har nogle regler for, hvor stort et underskud, medlemslandene må have, og hvor stor gælden må være. De regler ramlede Danmark ind i under finanskrisen, men i dag er dansk økonomi ikke i nærheden af farezonen. Hvis det endelig skulle gå så galt, så vil Danmark næppe være det eneste EU-land, der har den slags problemer, og så vil der uden tvivl opstå et pres fra medlemslandene for at lempe EU’s økonomiske regler i en periode. Og så bygger regeringens økonomiske krisestrategi altså på, at vi står i en kortvarig sygdomskrise, som ikke behøver at udvikle sig til en varig og alvorlig økonomisk krise. Så forventningen er ikke, at statskassen skal stå vidtåben i månedsvis.", "annotations": [], "meta": {}, "annotation_approver": null}
{"id": 415, "text": "Mange milliarder kroner er sat på højkant fra et enigt Folketing med en historisk aftale, som skal afbøde de økonomiske konsekvenser af coronakrisen. Der er hjælp til store som små virksomheder, almindelige lønmodtagere, freelancere og selvstændige og til både dagpengemodtagere og studerende. Undrer du dig over, hvor de mange penge pludselig kan findes frem fra, så læs politisk korrespondent Christine Cordsens forklaring . Den nye aftale kommer i kølvandet af de andre hjælpepakker, som skal hjælpe lønmodtagere og virksomheder igennem krisen. Læs mere om de enkelte tiltag i den store hjælpepakke herunder. Med den nye aftale er der hjælp at hente for selvstændige erhvervsdrivende, som mister mere end 30 procent af deres normale omsætning på grund af de initiativer, myndighederne har taget for at forhindre coronasmitte. Kompensationen er 75 procent af den tabte omsætning, men maksimalt 23.000 kroner per måned, og den er skattepligtig. Kun selvstændige, der ejer mere end 25 procent af deres virksomhed, ikke har flere end 10 fuldtidsansatte og op til krisen tjente over 15.000 kroner om måneden, kan få kompensation. Coronavirus eller ej står virksomheder stadig med regninger på husleje, el og lignende, og en lang række af dem er regeringen klar til at dække. Jo større tab en virksomhed har oplevet på grund af corona-krisen, desto større en del af udgifterne kan man få kompensation for. Hvis omsætningen er faldet 80-100 procent, dækkes 80 procent af udgifterne. Hvis den kun er faldet 40-60 procent, bliver 25 procent dækket. De erhvervsdrivende, som er blevet påbudt at lukke fuldstændig, vil få alle faste udgifter dækket. En virksomhed kan maksimalt få 60 millioner i kompensation, og det er et krav, at de faste udgifter er over 25.000 kroner om måneden, for at en virksomhed kan få gavn af støtten. Det er særligt de små og halvstore danske eksportvirksomheder, som skal nyde godt af en ny likviditetskaution i Danmarks Eksportkredit. Den sikrer, at bankerne kan låne penge ud med mindre risiko end normalt, og det skal gøre det muligt for op mod 250 virksomheder at få lidt penge i kassen. I alt kan de tage lån for 1,25 milliarder kroner. Store som små virksomheder får bedre muligheder for at tage lån. Det kommer til at ske gennem vækstfonden, og i alt stilles cirka 60 milliarder til rådighed for virksomhederne. Hvis virksomhederne låner penge i banken, vil det være muligt at få statsgaranti for 70 procent af lånets størrelse. Det vil sige, at staten lover banken at betale de 70 procent af lånet, hvis virksomheden alligevel ikke klarer sig. Den mulighed gælder for virksomheder, som mister minimum 30 procent af deres omsætning på grund af coronakrisen. Massevis af mennesker har fået aflyst deres planlagte rejser gå grund af lukkede grænser og rejserestriktioner. Aflyste pakkerrejser skal normalt betales tilbage af rejseselskaberne inden for 14 dage, og derfor mister branchen store beløb til tilbagebetaling - samtidig med at de ikke har nogen indkomster, fordi al rejsetrafik står stille. Den nye aftale styrker Rejsegarantifonden, som normalt træder til og kompenserer kunder for konkursramte rejseselskaber, med 1,5 milliarder kroner. I en midlertidig periode kan Rejsegarantifonden også hjælpe med at betale aflyste rejser. Normalt finansieres Rejsegarantifonden af rejsebureauerne selv, og pengene skal også betales tilbage af rejseselskaberne over en årrække. Også studerende og elever står til at miste deres job på grund af krisen. Derfor får de nu mulighed for at tage SU-lån på op til 6.388 kroner per måned – oveni deres stipendium og allerede eksisterende mulighed for SU-lån. Det betyder, at man kan optage SU-lån på i alt 9.582 kroner per måned i marts og april. Også studerende, der er blevet forsinkede og modtager slutlån, kan få hjælp. Her hæves beløbet fra 8.241 til 14.602 kroner om måneden. For dem, der er på enten dagpenge eller sygedagpenge, har coronavirusset betydet, at det er svært at finde et job, når flere virksomheder tænker mere på at skære ned end at hyre. Derfor får ledige mulighed for tre måneder ekstra på dagpenge. Perioden fra 9. marts til 9. april tæller ikke med i den to-årige dagpengeperiode. Samtidig forlænges retten til sygedagpenge for dem, der ville have mistet deres sygedagpenge under krisen.", "annotations": [], "meta": {}, "annotation_approver": null}
{"id": 416, "text": "Der er omkring 7.000 kilometer fra Danmark til Kina, hvorfra coronavirusset har spredt sig, og over tusinde danskere er smittet med coronavirus. I Taiwan, som kun er 138 kilometer fra Kina, er kun 108 personer blevet smittet med coronavirus. Og det er ud af en befolkning på 23 millioner mennesker, hvoraf mange arbejder i Kina. Det er ikke en tilfældighed, lyder det fra tidligere statsminister, Nato-generalsekretær og nuværende international politisk rådgiver, Anders Fogh Rasmussen, i et i det internationale tidsskrift, Time Magazine. De taiwanesiske myndigheder har været usandsynlig dygtige til at forhindre en corona-krise, som den vi står midt i i Danmark, Europa og det meste af verden, forklarer han overfor DR Nyheder. - Lynhurtigt kunne de sætte ting i værk, fordi de havde de centrale kommandoveje, siger Anders Fogh Rasmussen. Taiwans beredskab - og dets effektivitet, som man nu ikke kan betvivle - er et eksempel til efterfølgelse. Det gælder også Danmark, mener Anders Fogh Rasmussen. - Vi har behov for et stående beredskab, der er meget bedre, end vi har været vant til, siger han. Anders Fogh Rasmussen er nemlig ganske sikker på, at corona-pandemien ikke er den sidste sygdom, som kommer til at hærge verdens befolkning. - Jeg tror, man må se i øjnene, at risikoen hele tiden er til stede, når vi lever i en verden, hvor vi alle rejser rigtig meget. - Og man kan lære af de taiwanesiske erfaringer ved for fremtiden at lave en central sundhedskommando, som kan iværksætte initiativer lige med det samme, siger Anders Fogh Rasmussen. Det er en hård lektie fra starten af 00'erne, der har lært Taiwans myndigheder, at et stærkt beredskab betaler sig. Dengang måtte 150.000 taiwanesere i karantæne under SARS-epedemien. Da coronavirus i januar måned begyndte at sprede sig, var Taiwan klar. Det skal vi fremover også være i Danmark og i EU, mener Anders Fogh Rasmussen. - At man med det samme er i stand til af iværksætte 124 initiativer - inklusive et forbud mod at rejse bestemte steder hen, advarsler til borgerne, guidelines for skoler, øget produktion af ansigtsmasker og alt sådan noget - kræver, at man - på tværs af sektorer - er i stand til at træffe lynhurtige beslutninger. Kontrollen rakte videre end til diverse myndigheder - og nok over de grænser for privatliv, vi kender i Danmark. Fra den centrale kommando i Taiwan brugte man nemlig data om, hvor borgerne havde været de seneste 14 dage for at identificere potentielle smittebærere. - Det er noget, som går tæt på det, vi vil betragte som privatlivets fred, og det skal sikkert tilpasses, men jeg tror godt, vi kan vænne os til at bruge mere højteknologisk data, siger Anders Fogh Rasmussen. Samtidig retter Anders Fogh Rasmussen en skarp kritik af Kina, som betragter Taiwan som en del af netop Kina. Derfor spænder styret i Beijing ben for, at landet kan være en del af internationale fora som for eksempel Verdenssundhedsorganisationen WHO. - Det, mener jeg, koster liv, siger Anders Fogh Rasmussen. - Taiwan burde have lov at sidde ved bordet i WHO og delagtiggøre os andre i deres erfaringer. På verdensplan er mere end 11.000 mennesker lige nu døde af coronavirus, og det har fået flere og flere lande til at lukke deres grænser, indstille flytrafikken og nogle steder endda forbyde folk at gå udenfor deres egen dør.", "annotations": [], "meta": {}, "annotation_approver": null}
{"id": 417, "text": "Tirsdag formiddag underskriver dronningen den omfattende hastelovgivning, der skal hjælpe til at bremse spredningen af coronavirusset. Dermed træder den officielt i kraft, efter at et enigt Folketing torsdag både 1., 2. og 3. behandlede den. Det betyder også, at sundheds- og ældreminister Magnus Heunicke (S) får en række usædvanligt vidtgående beføjelser. Regeringen har på forhånd bebudet, at den straks vil tage loven i brug. Først og fremmest bliver større arrangementer forbudt, og pårørende får ringere mulighed for at komme på besøg på plejehjem og hospitaler. - Noget af det, som vil træde i kraft, er begrænsning af forsamlinger og begrænsninger på besøg på ældrecentre og hospitaler, sagde sundhedsminister Magnus Heunicke (S) på et pressemøde mandag eftermiddag. Regeringen har i sidste uge annonceret, at forsamlinger - også private - på flere end 100 personer vil blive forbudt. Den seneste uge er antallet smittede med coronavirus i Danmark steget eksplosivt. Det fik onsdag regeringen til at tage den drastiske beslutning at lukke landet delvist ned. Daginstitutioner, skoler og uddannelser holder lukket, mens offentligt ansatte, som ikke varetager en såkaldt \"kritisk funktion\", er blevet sendt hjem. Flere EU-lande går videre end det. Blandt andet har Tyskland lukket barer, diskoteker, svømmehaller, legepladser, teatre, koncertsteder, museer og en lang række andre steder. Regeringen har ikke afvist, at det også bliver tilfældet i Danmark. Og med hasteloven har den fået bemyndigelse til at gå endnu videre i forsøget på at begrænse smitte. - Vi vil forsætte med at arbejde efter et forsigtighedsprincip, lød det mandag fra sundhedsministeren. De officielle anbefalinger fra myndighederne lyder dog fortsat, at man godt kan \"tage sine børn med på legepladsen, lufte hunden, eller gå og løbe ture i skoven\". Tirsdag skal Folketinget hastebehandle yderligere to lovforslag, som skal afbøde nogle af de konsekvenser, som coronakrisen har for erhvervslivet. Med det ene forslag vil regeringen give arbejdsgivere en udvidet ret til refusion for løn eller sygedagpenge, der bliver udbetalt for lønmodtagere, der er fraværende på grund af coronavirus. Derudover foreslår regeringen at udskyde virksomhedernes betalingsfrister for A-skat, arbejdsmarkedsbidrag og moms midlertidigt. /ritzau/", "annotations": [], "meta": {}, "annotation_approver": null}
{"id": 418, "text": "For at begrænse udbredelsen af coronasmitten præsenterede regeringen i går aftes en række nye tiltag. Men det kan være svært at vide, præcis hvad man må - og med hvem - med de mange nye tiltag, erkendte statsminister Mette Frederiksen (S) på et pressemøde i Statsministeriet. - Skal man holde fast i en middagsaftale med vennerne? Mit allerbedste råd er, at hvis du er i tvivl, så lad være med at gøre det, du har planlagt, sagde hun. I sidste uge præsenterede regeringen de første tiltag - blandt andet et forbud mod at samles mere end 100 personer, ligesom offentligt ansatte blev sendt hjem, og skoler og institutioner blev varslet lukket. Men siden har smitten spredt sig, så der nu er mange patienter indlagt på hospitalet. Her får du overblikket over regeringens nye tiltag, der gælder fra i dag klokken 10 og foreløbig frem til den 30. marts: Det vil ikke være tilladt at samles mere end 10 personer ved arrangementer og begivenheder – hverken udenfor eller indenfor. Det gælder også private arrangementer i for eksempel lejede selskabslokaler, hvor deltagerantallet overstiger 10 personer. Regeringen opfordrer til, at man også efterlever forbuddet ved arrangementer i private hjem, som ellers er undtaget af de nye regler. Der vil være flere politibetjente på gaderne i dag - i første omgang for at rådgive danskerne til, hvordan man overholder de nye regler. Overtrædelser kan medføre sanktioner, men bødeniveauet er endnu ikke blevet fastlagt. Politiet vil ikke nødvendigvis gribe ind, hvis der eksempelvis er 12 børn på en legeplads. Her vil det i stedet være politiets vurdering, om antallet og tætheden udgør en smitterisiko. Forsamlingsforbuddet betyder heller ikke, at myndighederne vil få adgang til private hjem. - Politiet vil ikke trænge ind i private hjem. Men bliver der spillet høj musik og ringer naboerne, så vil politiet komme ud og lukke festen, sagde rigspolitichef Thorkild Fogde på aftenens pressemøde. Forbuddet vil ikke forhindre, at folk tager offentlig transport eller opholder sig på deres arbejdspladser. Det vil også være lovligt at samles, hvis der er tale om en demonstration eller andet i politisk øjemed. En lang række butikker, forretninger og centre skal lukke. Det gælder shoppingcentre, solcentre, natklubber, barer, vandpibecaféer og andre butikker. Det gælder altså alle steder, hvor personer kommer i tæt kontakt med hinanden - eksempelvis hos frisører og tatovører. Også sports- og idrætsfaciliteter som eksempelvis fitnesscentre skal lukkes for at hindre smittespredning. Forbuddet gælder dog ikke genoptræningscentre, der er tilknyttet hospitaler eller plejehjem. Restauranter, caféer og spisesteder skal også lukke. Det vil dog fortsat være tilladt for dem at lave takeaway. For de restauranter og cafeer, der vil levere mad og drikke ud af huset, er der dog en række forholdsrelger: - Alle medarbejdere skal overholde sundhedsmyndighedernes anbefaling om god hygiejne. - Der skal opsættes informationsmateriale om, at personer, der har symptomer på coronavirus, bør isolere sig i hjemmet. - Vand og sæbe eller sprit skal i videst muligt omfang være tilgængeligt for kunder, der henter takeaway. - Restauranten skal sikre sig, at kunderne holder sig på afstand af medarbejderne og ved en eventuel kø udenfor. Dagligvarebutikker vil fortsat være åbne, men kravene skærpes til dem. Først og fremmest skal kunderne så vidt muligt altid kunne vaske hænder og/eller spritte af i butikken. Samtidig skal butikkerne sikre, at kunderne holder afstand til hinanden, og at der vil være handsker til brug for varer uden emballage. Andre fødevarebutikker og butikker, der sælger medicin, vil også fortsat være åbne. Det gælder også apoteker, der vil holde åbent, som de plejer. Derfor opfordrer statsministeren fortsat til, at man ikke hamstrer: - Køb ind som I plejer, prøv at tage det roligt, sagde Mette Frederiksen på pressemødet. Hvis politiet er nødt til at opløse en forsamling på mere end 10 personer, vil det udløse en bøde på 1.500 kroner per person. Skulle man blive taget i at stimle sammen med mere end ni andre mere end én gang, så kan prisen stige. - Bødeniveauet kan gradvist blive forhøjet i gentagelsestilfælde, lyder det fra Justitsministeriet. Hvis butikker, frisører, solcentre eller andre erhvervsdrivende overskride loven, vil man stå til en bøde på 1.500 kroner. Dagligvarebutikker, apoteker og andre erhverv, som får lov til at holde åbent, kan også risikere at få en bøde, hvis der for eksempel ikke er nok gulvplads mellem de handlende, eller der ikke er opsat håndsprit. Den bøde vil lyde på 1.500 kroner.", "annotations": [], "meta": {}, "annotation_approver": null}
{"id": 419, "text": "Sundhedspersonale skal indsættes i både lufthavne og ved de store grænseovergange mod Tyskland og Sverige for at tjekke indrejsende for Covid-19. Sådan lyder et forslag fra Dansk Folkeparti. - Når danskerne bliver bedt om at gøre så dramatiske ting, som vi beder dem om nu, så skal man også have sikkerhed for, at der ikke kommer smitte ind over grænsen, siger DF-formand Kristian Thulesen Dahl. Han mener, at tjekket skal laves af sundhedspersonale eventuelt med hjælp fra Hjemmeværnet. - Vi forestiller os, at man kan lave en feberkontrol. Altså scanne folk for, om de har nogle symptomer. Det er ikke en 100 procents garanti, men det vil gøre, at nogle af dem, der åbenlyst er smittet med corona, vil kunne tages ved grænsen, siger Kristian Thulesen Dahl. Statsminister Mette Frederiksen valgte tidligere på ugen at lukke store dele af den offentlige sektor ned for at bremse corona-smitten. Og når indsatsen i Danmark er så markant, giver det ifølge Dansk Folkeparti ikke mening, at grænserne er åbne. - For eksempel ved vi, at arbejdsmarkedet i hele Østersø-regionen er meget integreret. Så kan man ikke bede københavnerne om at gøre nogle særlige ting for at undgå smittespredning, og så strømmer smitten ind til Danmark via Sverige. Nu har vi 14 dage, hvor vi sætter Danmark på den anden ende. Så burde vi også tage nogle særlige skridt ved grænsen, siger Thulesen Dahl. Eksperter har stillet sig tvivlende overfor, om et tjek ved grænsen og i lufthavne vil gavne noget. Men det får ikke Dansk Folkeparti til at ryste på hånden. - Vi vurderer, at det er bedre end ikke at gøre det. Når man ser på Sundhedsstyrelsens vurdering af, hvad det er for nogle smittesymptomer, man også selv skal være opmærksom på, så er det de samme tegn, som man skal tjekke ved grænse, siger Kristian Thulsen Dahl. DR Nyheder har talt med Justitsministeriet, som på nuværende tidspunkt ikke har nogle kommentarer til forslaget.", "annotations": [], "meta": {}, "annotation_approver": null}
{"id": 420, "text": "Regeringen forbereder sig på, at tusindvis af danskere bliver syge eller på anden måde ramt af coronavirus og sygdommen Covid-19. Det fremgår af et lovforslag, som beskæftigelsesminister Peter Hummelgaard (S) fredag fremsætter i Folketinget. Forslaget giver arbejdsgiverne refusion for løn eller sygedagpenge allerede fra første dag, hvis fraværet skyldes Covid-19. Bemærkningerne til lovforslaget viser, at der efter regeringens skøn vil være brug for kompensation for 110.000 danskere. - Det er et skøn baseret på de scenarier, som Sundhedsstyrelsen opererer med. Det kan være flere – det håber vi ikke, det kan også være færre. Men som vi har set sygdommen udvikle sig andre steder, må vi forberede os på nogle af de værste scenarier, og det tager vi højde for her, siger Peter Hummelgaard. Der er sat 1,7 milliarder kroner af til kompensation for corona-ramte. Forlaget er en hjælp til virksomheder, der bliver ramt af Covid-19. Det indebærer, at arbejdsgivere kan få refunderet udgifter til løn eller sygedagpenge fra første dag, hvis fraværet skyldes sygemeldinger, der er relateret til coronavirusset. Det kan både være folk, der er syge med Covid-19 eller sendt i karantæne af sundhedsmyndighederne. Som reglerne er i dag, får arbejdsgiverne først refusion efter 30 dage. - Vi står i en ekstraordinær situation, som kan blive økonomisk vanskelig for både lønmodtagere, arbejdsgivere og selvstændige, siger Peter Hummelgaard Thomsen. Han mener også, at forslaget kan hjælpe lønmodtagere, da det kan forhindre, at virksomheder må fyre. - Det kommer lønmodtagerne til gavn, fordi arbejdsgiveren beholder lønmodtagere som ansat i sygemeldingsperioden. Og så siger vi, at det er en helt ekstraordinær situation, så der er ikke nogen periode, hvor arbejdsgiveren betaler for den omkostning, siger Peter Hummelgaard. Forslaget forventes vedtaget i næste uge. Folketinget arbejder fredag også med andre dele af de økonomiske hjælpepakker som følge at indsatsen for at bremse coronasmitten. Skatteminister Morten Bødskov fremlægger lovforslag, der vil udsætte virksomheders betaling af moms og skat. Det forventes også endeligt vedtaget i næste uge.", "annotations": [], "meta": {}, "annotation_approver": null}
{"id": 421, "text": "Hvis du i aften påtænker at gå ned i Super Brugsen, Kvickly eller en af Coops andre supermarkeder for at håndplukke indholdet til en stor pose fredagsslik, så kommer du til at gå forgæves. Supermarkedsgiganten stopper nemlig al handel med bland selv-slik på ubestemt tid på grund af udbruddet med coronavirus i Danmark. Det fortæller Coops kommunikationschef, Lars Aarup. Også Salling Group - hvor man indtil i dag har kunnet købe bland selv-slik i Føtex og Bilka - stopper salget. - Lige nu er vi ved at se på alle muligheder for at indæmme smitte. Bland selv-slik er en af dem, vi ser på, og for nuværende har vi besluttet at suspendere salget, siger Lars Aarup fra Coop. - Det er rigtigt, at coronavirus ikke smitter gennem madvarer, men lige præcis med bland selv-slik har vi haft en del kundehenvendelser. Det er simpelthen af det hensyn, at vi stopper med salget, siger Lars Aarup, der ikke vil give et bud på, hvornår man igen selv kan blande sit slik i deres butikker. Hos Salling Group begrunder pressechef Kasper Reggelsen suspenderingen af bland selv-slik således: - I denne situation handler det om, at folk ikke skal stimle sammen. Vi opfordrer alle kunder til at holde afstand, når de er ude at handle. Det er bare svært ved bland selv-slik, hvor mange naturligt vil stå meget tæt. Det vil vi meget gerne undgå, og derfor kan man kun købe emballeret slik for nuværende, siger han. De seneste tal fra Sundhedsstyrelsen lyder på, at 785 danskere er testet positive for covid-19. Der er ikke nogen registrerede dødsfald som følge af coronainfektioner.", "annotations": [], "meta": {}, "annotation_approver": null}
{"id": 422, "text": "Grænserne til Danmark er lukket, og det er en politisk beslutning, understreger statsminister Mette Frederiksen (S), som håber på, at det vil afbøde udbruddet af coronavirus i Danmark. Lørdag understregede Sundhedsstyrelsen, at det ikke skyldtes en sundhedsfaglig beslutning, at grænserne i Danmark er lukket for alle udlændinge, der ikke har et anerkendelsesværdigt formål. Men Danmark er nødt til at handle hurtigt, også selv om der ikke kan peges på studier, der kan understøtte tiltaget, mener statsministeren. - Vi er ikke i en situation, hvor vi som regering alene kan tillade os at læne os op ad evidens, for vi står med en ny sygdom, som udvikler sig på en måde, myndighederne ikke har kunnet forudse. - For ganske få uger siden var der en række myndigheder, der mente, at smitten ikke ville komme til Danmark, og at den ikke var farlig. - Hvis vi skal afvente evidensbaseret viden i forhold til corona, så kommer vi ganske enkelt for sent, siger hun. Grænserne til Danmark er foreløbigt lukket i en måned frem til 13. april, og borgere frarådes at rejse ud i verden. - Det giver sig selv, at hvis vi ikke samtidig gør noget ved rejsemønsteret ind og ud af Danmark, så risikerer vi at underminere den strategi, der er valgt i Danmark, siger statsministeren. EU-Kommissionen har opfordret til, at medlemslandene ikke lukker deres grænser. Hverken Verdenssundhedsorganisationen, WHO, eller Sundhedsstyrelsen kan pege på sundhedsfaglig evidens for, at det vil afbøde udbruddet af coronavirus at lukke grænserne. Men det får ikke statsministeren til at tvivle på grænselukningen. - I sidste ende, når man træffer vidtgående beslutninger for et samfund, så er det selvfølgelig en politisk beslutning. Jeg vil hellere gå et skridt for langt end det modsatte. - Det andre ikke har gjort, skal vi gøre rettidigt. Meldingen fra Italien til resten af verden er: Gør alt, hvad I kan. - Det er gruopvækkende at se, at et land, der er så tæt på os, er i den situation, som det er, siger Mette Frederiksen Hun kalder dog den sundhedsfaglige rådgivning for afgørende. Europa er nyt epicentrum for coronavirus, og Italien er det land, der er hårdest ramt. Ifølge statsministeren bør fraværet af andre landes beslutninger få borgerne i Danmark til at tænke sig om. Mens store dele af det offentlige og private Danmark er lukket ned, har Sverige valgt en anden strategi og afholdt sig fra lige så drastiske tiltag. /ritzau/", "annotations": [], "meta": {}, "annotation_approver": null}
{"id": 423, "text": "Der skal hurtigt kunne komme mad og andre varer på hylderne i dagligvarerbutikkerne. Derfor er regeringen klar med nogle nye tiltag, siger transportminister Benny Engelbrecht og miljøminister Lea Wermelin. Blandt andet vil transportministeren give dispensation for at ændre regler for blandt andet lastbilchaufførers hviletid. Som reglerne er i dag, skal en chauffør ugentligt have et sammenhængende hvil på 45 timer, og på en almindelig arbejdsdag skal chauffører have et hvil på 45 minutter efter 4,5 timers kørsel. - Som følge af de seneste dages ændrede indkøbsadfærd som følge af udmeldingerne omkring coronavirus har distributionen ud til dagligvarebutikkerne været presset, siger Benny Engelbrecht til mediet Ritzau. Samtidig skal ældre biler uden partikelfiltre kunne køre i såkaldte miljøzoner midlertidigt. Konkret er regeringens tiltag: Derudover vil regeringen opfordre kommunerne til at ændre på nogle regler, de laver lokalt i de enkelte kommuner, når det gælder vareudbringning. Regeringens tiltag kommer, efter flere borgere de seneste dage har hamstret dagligvarer af frygt for, at butikkerne skulle kunne løbe tør. Et utænkeligt scenarie, torsdag på et fælles pressemøde. - Butikkerne holder åbent som sædvanligt, der er varer på lager, og lastbilerne kører. Der er varer nok til os alle, sagde erhvervsminister Simon Kollerup.", "annotations": [], "meta": {}, "annotation_approver": null}
{"id": 424, "text": "En række vidtgående forslag skal hjælpe regeringen med at bremse smitten med corona-virusset i Danmark. Sundhedsminister Magnus Heunicke (S) fremlægger i dag en stribe ændringer til epidemi-loven. Og den nye lov, der hastet igennem Folketinget, vil give netop Heunicke som sundhedsminister meget vidtrækkende beføjelser, erkender han selv. Det indebærer blandt andet, at ministeren kan iværksætte tvangsbehandling af folk, der formodes af være smittet. Og myndighederne kan gå ind i en bolig hos en formodet smittet uden en retskendelse. Der bliver også mulighed for i øget omfang at forbyde større forsamlinger og sætte patientrettigheder ud af kraft, så hospitalerne kan behandle de mest syge patienter. - Det er et vidtgående lovforslag, det her, siger Magnus Heunicke og understreger, at hasteloven er nødvendig, fordi den nuværende lovgivning på en række områder ikke giver myndighederne gode nok muligheder for at inddæmme corona-smitten. Der er bred opbakning i Folketinget til den vidtgående lov, men flere partiers ordførere luftede bekymringer, da lovforslaget blev hastebehandlet i folketingssalen her til formiddag. Enhedslistens opbakning bliver givet med stor bekymring og et vågent øje, betoner sundhedsordfører Peder Hvelplund. - Det er ud fra en sundhedsfaglig vurdering det rigtige at gøre, så vi vil bakke op om det. Men det er nogle vidtgående beføjelser, sundhedsministeren får, siger han og fortsætter: - Det bekymrer os, at ministeren får mulighed for at gribe ind i forhold til forsamlingsfriheden, bevægelsesfriheden og boligens ukrænkelighed. Derfor er det helt afgørende for os, at der er et udløb på lovgivningen, men vi vil også arbejde for, at der kommer en revisionsklausul, så vi hver tredje måned kan vurdere, om det er nødvendigt. Man skal sikre sig, at det ikke er en magt, der bliver misbrugt, siger han. Loven bliver tidsbegrænset, så den automatisk ophører 1. marts 2021. Det kaldes for en \"solnedgangsklausul\" og bliver benyttet, når politikerne i helt særlige situationer aftaler at revurdere en lov efter et vist tidsrum. - Loven er meget, meget vidtgående i forhold til de beføjelser, der gives til sundhedsministeren. Derfor er det vigtig med en solnedgangsklausul, siger Venstres sundhedsordfører, Martin Geertsen. Venstre bakker fuldt op om loven, understreger han: - Hvis vi ikke tager drastiske skridt, risikerer vi at se ind i et overbelastet sundhedsvæsen, der vil nå sin kapacitetsgrænse. Regeringen forelår netop en solnedgangsklausul 1. marts 2021, \"fordi vi - ligesom resten af Folketinget - ved, at det er vidtgående det her\", siger han. Adspurgt hvorfor solnedgangsklausulen ikke skal udløbe før om et år, svarer ministeren: - Når vi har foreslået et år, er det fordi, at der ikke er noget, der tyder på, at vi har vacciner før det - eller at viriusset vil forsvvinde. Så det vil være meget nødvendigt, at vi har de her redskaber også i det kommende efterår og den næste influenzasæson. Normalt tager det Folketinget flere måneder at behandle og vedtage en lov - blandt andet fordi lovforslag sædvanligvis sendes i høring, så eksperter og organisationer kan komme med input og invendinger. Men denne lov bliver hastebehandlet og ventes vedtaget senere i dag - uden nogen høring. Efter formiddagens førstebehandling skal loven nu diskusteres i Folketingets Sundhedsudvalg og Retsudvalg, før lovforslaget ryger tilbage i folketingssalen.", "annotations": [], "meta": {}, "annotation_approver": null}
{"id": 425, "text": "Britt Jensen (S) tiltræder som ny borgmester i Rødovre, fordi Erik Nielsen (S) efter mere end 26 år som borgmester forlod posten. Hun blev torsdag aften valgt som ny borgmester uden modkandidat, hvilket var ventet. Det oplyser kommunen i en pressemeddelelse. Erik Nielsen trådte tilbage efter Ekstra Bladets historier om, at han havde anskaffet sig en borgmesterbil i form af en eldrevet Mercedes, selv om han havde under én kilometer til arbejde. Britt Jensen har været medlem af kommunalbestyrelsen siden 1994 og har været mangeårig formand for Social- og Sundhedsudvalget. Hun har hidtil tjent som 1. viceborgmester. - Det er nogle store sko, som jeg skal fylde ud efter Erik Nielsen, og jeg er meget ydmyg over for opgaven. Jeg føler mig godt rustet til det, siger hun. Hun bliver den første kvindelige borgmester i Rødovre Kommunes historie. Hun vil involvere borgere, brugere og medarbejdere i de beslutninger, der skal tages. - Det kvalificerer debatten og beslutningerne, når der er flere med. Jeg bliver også selv klogere, når de personer, der til daglig bliver påvirket af beslutningerne, kommer med deres input, siger Britt Jensen. Erik Nielsen offentliggjorde sin afsked i januar og takkede af ved udgangen af marts. Han fortsætter som menigt medlem af kommunalbestyrelsen. Det har ikke haft betydning hans beslutning om at træde tilbage, at Ekstra Bladet har sat kritisk fokus på hans anskaffelse af en borgmesterbil. - Jeg ville være utrolig tyndhudet, hvis det skulle være årsag til, at jeg skulle stoppe, sagde han i januar. Sagen bliver på nuværende tidspunkt undersøgt af Ankestyrelsen. Rødovre Kommune har også selv rettet henvendelse til styrelsen for at komme tvivlen om ordningen til livs. /ritzau/", "annotations": [], "meta": {}, "annotation_approver": null}
{"id": 426, "text": "- Hold minimum 1-2 meters afstand til hinanden. Sådan lyder opfordringen fra fødevareminister Morgens Jensen (S) på et fælles pressemøde om fødevaresituationen med direktørerne fra de største detailhandelskæder i Danmark; Coop Danmark, Salling Group og Dagrofa. I supermarkeder vil der mange steder blive sat klistermærker og diskretionslinjer op, der skal vise kunderne, hvor de må stille sig i forhold til hinanden i køerne. - De skulle være opsat i alle vores butikker landet over i morgen (onsdag, red), siger Per Bank, direktør i Salling Group, der tæller butikkerne Netto, Føtex og Bilka. Derudover opfordrer ministeren fortsat til, at der ikke bliver hamstret varer i supermarkederne. - Der er varer nok på hylderne, siger Mogens Jensen og fortsætter: - Den hamstring, vi oplevede de første 24 timer efter statsministerens pressemøde, er væk. Vi ser et normalt indkøbsmønster. For at mindske smittespredning, når borgere handler ind, så anbefales det at holde afstand til andre, og at ældre køber ind på de mere rolige tidspunkter - og mest af alt at huske den gode hygiejne. - Det er en god pointe – og en anledning til at gentage, at man skal have god håndhygiejne. Det kræver ti millioner par handsker om ugen, og det kan vi simpelthen ikke skaffe. Men handsker giver en falsk tryghed, for du kan stadig røre ved varer og bagefter tage handskerne op til ansigtet, siger Per Bank, direktør i Salling Group. Fødevareminister Mogens Jensen opfordrer desuden alle handlende til at følge de fem råd mod smittespredning:", "annotations": [], "meta": {}, "annotation_approver": null}
{"id": 427, "text": "En facer iklædt gummihandsker stod på Westminster Bridge og forsøgte at dele rabatkuponer ud til fish and chips. Bag ham snoede det store, hvide pariserhjul 'London Eye' langsomt rundt. Med jævne mellemrum kom turister ud af billetkontoret og gik gennem det mennesketomme køsystem og ombord på en af de store glaskupler. En medarbejder stod ved den såkaldte fast pass-indgang, men lod ikke til at have meget at lave. Inden den britiske premierminister Boris Johnson her til aften annoncerede et britisk kursskifte i forhold til håndteringen af coronavirusset, var DR på gaden i London for at observere situationen ved nogle af Londons klassiske turistikoner. Det kan vise sig at have været sidste chance i en rum tid. I skyggen af det verdenskendte pariserhjul stod Charlotte Campbell. Hun er gademusikant og var i gang med at pakke sammen og overlade pladsen til sin veninde Anna Bayne. - Jeg har optrådt på dette spot i otte år, og det har aldrig været så stille som det her, fortalte Charlotte Campbell. Den 30-årige musiker baserer hele sin indkomst på at optræde. Over halvdelen af den kommer normalt fra gadeoptrædener. Derfor er hun afhængig af, at der er nok forbipasserende, og at de har kontanter. - Men der er langt færre folk end normalt, og dem, der kommer forbi, tør ikke røre ved deres mønter, sagde hun. Mens nabolandet Irland har lukket sine skoler og barer, har briterne den seneste tid holdt igen med lignende tiltag. Blandt andet pubber, restauranter og skoler har frit kunne holde åbent, men ændringer kan være på vej. Her til aften skiftede premierminister Boris Johnson kurs og anbefalede briterne at undgå unødvendig social kontakt. Det indebærer blandt andet ikke at besøge pubber, teatre eller natklubber, samt at arbejde hjemmefra hvis det er muligt. Allerede inden aftenens udvikling havde nogle arrangører valgt at sige stop. Og det havde Charlotte Campbell, der normalt indhenter en tredjedel af sin indkomst fra små koncerter, mærket. - Alle mine opgaver frem til slutningen af april er blevet aflyst, fortalte hun. - Jeg har ikke andre former for indkomst, så jeg ved ikke, hvad jeg skal gøre. Det er ret skræmmende, sagde hun. Jasmine Earl bød ind: - Selv når der har været terrorangreb, rejser London sig hurtigt igen. Så er der måske stille i to dage, men så er folk hurtigt tilbage igen, sagde hun. - Der skal meget til at stoppe London-borgere eller turister, der vil til London. Det er første gang, at jeg nogensinde har set London sådan her, sagde hun. Trods de lokales beskrivelse af et \"helt dødt\" London, var der stadig folk på gaden denne mandag eftermiddag, og de klassiske vartegn i London holdt fortsat åbent. Men meldingen var den samme flere steder: Der kom fortsat turister, men der var meget mere stille end normalt. Det gjaldt blandt andet i den knap 1000 år gamle kirke Westminster Abbey. Her blev prins William og Kate Middleton gift for snart ni år siden, og mange store personligheder er gennem årene lagt til hvile under kirkens stengulv. Det gælder blandt andet Stephen Hawking, Charles Darwin og Isaac Newton. Turister bevægede sig rundt i den store kirke i langsomt tempo og med god afstand til hinanden ført an af udleverede audioguides. Rundt omkring var der tid og plads til at stoppe op, og blot en enkelt tourgruppe på 10-12 mennesker var at finde på denne tid af dagen. Der var ikke tale om business-as-usual, fortalte en af de ansatte. - Der har været meget stille. Jeg tror, at det bliver sådan i nogle uger endnu, sagde hun. Ude i kirkens midterskib deltog en halv snes mennesker i eftermiddagens første messe, mens flere turister kiggede med på afstand. Præsten bad for verdens flygtninge, Mellemøsten og ofrene for corona-udbruddet. - Barmhjertige herre, hør os, lød det fra præsten. Dernæst fulgte nadveren. En håndfuld af de fremmødte trådte frem og knælede. Præsten uddelte derefter de møntformede brød til de knælende. Den sædvanligt efterfølgende vin udeblev dog - og det har den gjort i de seneste to-tre uger på grund af coronavirusset, fortalte den ansatte. Kirken opfordrer ligeledes til at undgå fysisk kontakt, hvorfor præsten nøjedes med at nikke til kirkegængerne, da han bød farvel til dem. Også briternes nationale museum for moderne kunst, Tate Modern, kørte på lavt blus i dag. - Her er meget stille, nyd det, sagde en af de ansatte, da jeg spurgte ham om situationen. Den samme melding fik jeg i St. Pauls katedralen, hvor der heller ikke var ventetid for at komme ind. Tidligere på dagen havde jeg været i to af de lokale teatre, der har henholdsvis Wicked og Hamilton på programmet. Begge steder var det uden videre muligt at købe billetter til forestillingerne de næste par dage. - Sådan er det ikke normalt vel?, spurgte jeg en af billetsælgerne. - Nej, det er spændende tider, sagde han med et smil. Efter premierministerens melding her til aften ser det langt sværere ud for folk, der ønsker at se en London-musical. Flere teatre har nemlig aflyst aftenens forestillinger. Om det også gælder i morgen, vides endnu ikke. I mellemtiden har blandt andet det traditionsrige hestevæddeløb Grand National meldt ud, at årets arrangement, der skulle have fundet sted i starten af april, er aflyst. Samtidig er OL-kvalifikationsturneringen i boksning i London lukket ned før tid, så atleterne kan rejse hjem til deres hjemlande. Ifølge har 55 briter i skrivende stund mistet livet som følge af coronavirus.", "annotations": [], "meta": {}, "annotation_approver": null}
{"id": 457, "text": "Bygningsmaler og farveblind. Umiddelbart lyder det ikke som noget, der kan forenes. Det er 17-årige Jasmin Vejnø Larsen imidlertid bevis på, at det godt kan. Hun er i lære som bygningsmaler og stryger i disse dage penslen til DM i Skills 2020 i København. Jasmin Vejnø Larsen står i lære hos Peder Pedersen og søn i Haslev på Sydsjælland og skal dyste mod fire andre, der har kvalificeret sig til konkurrencen om at være Danmarks bedste bygningsmaler. Og så har hun svært ved at skelne mellem farverne rød og grøn. - Jeg kan godt se forskel på nogle farver, men hvis andre farver ligger tæt op ad hinanden, bliver de blandet sammen, siger Jasmin Vejnø Larsen. Det var først ved kvalifikationsrunderne til DM i Skills, at Jasmin Vejnø Larsen opdagede, at hun havde svært ved at skelne mellem bestemte farver. I optakten til regionsmesterskabet lavede hun en farveprøve, som ifølge hende selv sad lige i skabet. Først troede hendes underviser, at hun lavede sjov, fordi farveblandingen var helt forkert i nuancerne, men så gik det op for ham, at Jasmin Vejnø Larsen havde svært ved at skelne mellem farverne. Derfor tog skolen hende til en optiker, som konstaterede, at hun var rød-grøn-farveblind. - Skolen gav mig et par farveblindbriller, og de hjælper mig med at se farver. Farverne bliver ikke 100 procent rigtige, men det bliver meget bedre, fortæller Jasmin Vejnø Larsen, der efterfølgende har lavet korrekte farveprøver og vundet regionsmesterskabet i Skills på Sjælland. Det nedsatte farvesyn generer dog ikke den 17-årige bygningsmaler i hverdagen. - Der er farvekoder på de fleste produkter, så hvis en kunde vil have en bestemt farve, så har du et farvekort med koder. Og så kan du gå ned til farvehandleren og få malingen i den farve, siger Jasmin Vejnø Larsen. Farveblindheden forhindrer heller ikke Jasmin Vejnø Larsen i at svinge penslen og gå efter guldet de næste tre dage under DM i Skills, hvor hun blandt andet skal dyste i opmåling, farveprøver, tapetopsætning og en hemmelig opgave.", "annotations": [], "meta": {}, "annotation_approver": null}
{"id": 458, "text": "\"Du har endelig råd til en 3-værelses lejlighed med havudsigt - hvis du flytter til Lolland.\" Sådan lyder meterhøje gadereklamer i hovedstadsområdet efterfulgt af et billede af en Fernet Branca-flaske og tilføjelsen: \"Life is bitter.\" Men reklameteksten er svær at sluge for beboere på Lolland. For selvom lejlighederne ganske vist er billigere på øen, så er livet ikke bittert. - Det er ærgerligt. Deres (Fernet Brancas, red.) reklamebureau er ikke helt opdateret på, hvad Lolland står for i dag, fortæller Kirsten Sydendal, der er med i Facebookgruppen Lolland Falster Lovestorm. Som en modreaktion til reklamerne har gruppen sendt deres eget bud på en reklame til firmaet. De foreslår i stedet, at der skal stå ’Enjoy your bitter. Life is great’. - Fordi livet er godt, når man kan købe en treværelses lejlighed på Lolland. Det er ikke trist, fortæller Kirsten Sydendal. Knud Lindholm Lau ejer kommunikationsbureauet Tekst og Tale. Han vurderer, at der ligger et mindre positivt budskab om Lolland i reklamen. - Reklamen afspejler afsenderen som en, der tænker, at livet på Lolland er betydeligt dårligere end det liv, vi er vant til at leve. Det ved de personer, der kommer fra områderne, at det ikke er, siger Knud Lindholm Lau. Ifølge Fernet Branca har reklamen alene hængt i hovedstadsområdet, men reklamens placering i storbyen kan også have konsekvenser for Lolland, mener kommunikationsrådgiveren. - Det bidrager til tegningen af Lolland som et mistrøstigt område. Reklamen påvirker, om man har lyst til at flytte eller tage et arbejde dernede. Sammen med et nyt bud på bitter-reklamen overvejer Lolland Falster Lovestorm også at vedlægge en invitation til Fernet Branca om at besøge Lolland. - Vi passer på vores omdømme. Nogen i Facebookgruppen foreslår, at vi inviterer dem herned. Både reklamebureauet og Fernet Branca-folkene. Så kan de se en anden side af Lolland, end den de åbenbart kender. Kirsten Sydendal mener heller ikke, at gruppen er krænket af reklamen. Alligevel er det vigtigt at reagere på den negative omtale. - Der er rigtigt meget, som vi ikke vælger at reagere på. Men en gang imellem er det sundt at bruge det til at engagere os og finde fællesskabet, siger hun. DR Sjælland har været i kontakt med reklamebureauet Brandhouse, der har lavet den danske reklame for Fernet Branca. De ønsker ikke at medvirke i et interview, men i stedet har de på vegne af Fernet Branca Danmark sendt en kommentar, hvor de blandt andet mener, at der er tale om en misforståelse: \"Reklamen, som på tidspunktet kun kunne findes i Storkøbenhavn, skulle på humoristisk vis italesætte en af de få ting, der er lige så bittert som smagen af Fernet-Branca: De høje huspriser i København, der for mange københavneres tilfælde vil betyde, at man skal flytte et godt stykke væk fra omgangskreds og job i København, hvis man vil have sin drømmebolig.\" \"Om man kan lide reklamen og dens formulering er op til den enkelte, men intentionen var at få folk til at smile over det bitre prisniveau på boliger i hovedstaden; ikke at præsentere livet på Lolland som 'bittert'.\" At reklamen udelukkende skulle henvende sig til personer bosiddende i København, køber kommunikationsrådgiver Knud Lindholm Lau ikke. I stedet mener han, at reklamebureauet for Fernet Branca er gået galt i byen med deres bitre reklame for Lolland. - Reklamen signalerer, at de mennesker, der forfatter og betaler den, lever inde i storbyens glasklokke, understreger han. - Man gør sig morsom på bekostning af mennesker, som lever et liv i et område, der ikke er så velkørende erhvervsmæssigt set som resten af landet.", "annotations": [], "meta": {}, "annotation_approver": null}
{"id": 428, "text": "Tyske politikere står i kø for at udtrykke deres vrede, efter en avis har anklaget USA for et forsøg på at købe en tysk virksomhed for at få eneretten til en vaccine mod coronavirus. - Tyskland er ikke til salg, den tyske økonomiminister, Peter Altmaier. Salget af virksomheden, der hedder CureVac, \"er taget af bordet\", fra Tysklands sundhedsminister, Jens Spahn. Det hele begyndte med . Her bliver anonyme kilder i den tyske regering citeret for, at USA's præsident, Donald Trump, har tilbudt \"et stort beløb\" for at sikre sig rettighederne til en vaccine mod coronavirus, som CureVac arbejder på. Die Welts kilder siger, at Trump kun vil gøre vaccinen tilgængelig for amerikanere. Regeringen i Berlin gør nu, hvad den kan, for at forhindre et salg, . Den tyske indenrigsminister, Horst Seehofer, , at regeringen er bekendt med USA's anmodning. USA's ambassadør i Tyskland, Richard Grenell, , at historien i Die Welt \"er forkert\". En anden amerikansk embedsmand , at historien er \"vildt overspillet\". Topchefen for CureVac, Daniel Menichella, var i begyndelsen af marts med i en lille, udvalgt skare, som var inviteret til møde i Det Hvide Hus. Formålet var at diskutere en vaccine mod coronavirus med præsident Trump. Kort tid efter mødet kom der pludselig en meddelelse om, at Daniel Menichella - uden yderligere forklaring. CureVac har hovedkvarter i byen Tübingen i det sydvestlige Tyskland. Virksomheden har et tæt samarbejde med Tysklands føderale instans for vacciner og biomedicin, Paul Ehrlich Instituttet. CureVac's produktionschef, Florian Von Der Mülbe, fortalte i sidste uge til Reuters, at selskabet har udvalgt to kandidater en vaccine mod coronavirusset. De to vacciner vil blive afprøvet i kliniske forsøg, og CureVac håber at have en eksperimentel vaccine klar til forsøg på mennesker i juni eller juli.", "annotations": [], "meta": {}, "annotation_approver": null}
{"id": 429, "text": "De cirka 50 børn af danske IS-krigere, som i dag opholder sig i fangelejre i Syrien, er stadig så små, at de ikke er en trussel mod Danmark. Men jo længere de bliver der, desto større er risikoen for, at de bliver radikaliseret. Og så er stuationen en anden. Det vurderer PET's Center for Terroranalyse i en ny trusselsvurdering. - Det er usandsynligt, at der udgår en aktuel terrortrussel fra børn af personer udrejst fra Danmark til konfliktzonen, står der i rapporten. - Det hænger først og fremmest sammen med børnenes nuværende lave alder. Større børn, der vender hjem fra konfliktzonen eller fra lejre, kan udgøre en terrortrussel på grund af indoktrinering eller anden påvirkning i konfliktzonen. Børnene har i snart et år været centrum for en følelsesladet politisk diskussion, hvor regeringens støttepartier, Enhedslisten, SF og De Radikale, samt Alternativet har krævet, at børnene hentes hjem, og at deres forældre retsforfølges. På den anden side mener de borgerlige partier ikke, at børnene er Danmarks ansvar. Regeringen har hidtil ladet individuelle beslutninger om børnene være op til myndighederne og afvist at hente andre hjem end et spædbarn og et barn, der var særlig ilde tilredt. Det har været undtagelser, understregede Socialdemokratiets udlændingeordfører, Rasmus Stoklund, i P1-programmet Slotsholmen midt i februar - netop med henvisning til sikkerhedsrisikoen ved at hente dem hjem. - Vi vil ikke risikere at få børn, som er radikaliseret til Danmark. Det er klart, at hvis det er helt små børn, er de ikke radikaliseret, men de behøver ikke at være voksne for at være radikaliseret og udgøre en sikkerhedsrisiko, sagde Rasmus Stoklund. Rasmus Stoklund har ikke ønsket at udtale sig om PET's rapport. DR Nyheder har forsøgt at få en kommentar fra integrations- og udlændingeminister Mattias Tesfaye. Ministeriet oplyser, at det ikke er hans ressortområde. I rapporten konkluderer PET også, at terrortruslen fra udrejste danske IS-krigere er reel. De har demonstreret en \"stærk vilje til at handle\", og under opholdet kan de være blevet mere brutale, skolet i at udføre angreb og have \"skabt forbindelse til andre personer med hensigt om og kapacitet til at begå terror i Vesten.\" Flere eksperter har tidligere advaret om, at børnene i de syriske fangelejre er \"i alvorlig fare\" for at blive radikaliseret, fordi de lever under kummerlige forhold omgivet af stærke IS-sympatisører. Vurderingen fra PET's Center for Terroranalyse er den samme. - Risikoen for indoktrinering og påvirkning forøges, jo længere tid børnene opholder sig i et radikaliseret miljø, herunder i lejrene i det nordøstlige Syrien. I oktober fik en række familier, der havde bedt myndighederne om hjælp til at hente både deres børn og børnebørn hjem fra IS-lejrene, et brev fra Udenrigsministeriet, der afviste at træde til. Af en af familiernes advokat blev det tolket som \"tæt på en dødsdom\". Men ifølge PET er børnene altså ikke tabt endnu, og de danske myndigheders håndtering er også en vigtig faktor for, lyder det i rapporten. - Truslen fra udrejste fra Danmark, herunder fra udrejste børn, der kommer til Danmark, vil blandt andet kunne påvirkes af, hvorledes de modtages af de hjemlige myndigheder, herunder om de tilbydes støtte med henblik på eventuel afradikalisering og reintegration.", "annotations": [], "meta": {}, "annotation_approver": null}
{"id": 430, "text": "Bag decembers første ti låger gemmer sig en ung kvindelig gymnasieelev med nissehue og et sødt smil. Men lågerne kan ikke længere åbnes, og der er ingen låge for i dag, onsdag den 11. december. For 'babe-julekalenderen' på Instagram, på Slagelse Gymnasium, er blevet lukket. Kalenderen viste hver dag et foto af forskellige gymnasieelever iført nissehue - om end sat på grafisk - og en datinglignende tekst. Det fandt rektor både sexistisk, nedværdigende og ekskluderende. Derfor glæder det hende, at der nu ikke bliver flere låger at åbne med billeder af unge 1., 2. og 3.g-kvinder. - Jeg er da glad og stolt over, at eleverne lytter, reflekterer og lærer, og at de så reagerer på det. Det har de jo gjort ved at fjerne kalenderen, siger Lotte Büchert. Rektoren synes også, at eleverne har lukket julekalenderen ned på en god måde. I teksten på Instagram står der blandt andet, at 'da der er kommet en del negativ kritik på vores ellers sjove julekalender, bliver vi nødt til at slette den'. - Det er en meget sød og fin tekst, de har lagt på Instagram, da de lukkede den ned. De slutter blandt andet med at sige, at alle piger på Slagelse Gymnasium er babes. Det, synes jeg, faktisk er enormt sødt, siger Lotte Büchert.", "annotations": [], "meta": {}, "annotation_approver": null}
{"id": 431, "text": "Kampen mod coronavirusset spidser til, og situationen bliver mere og mere alvorlig. Det har langt de fleste danskere forstået og indrettet sig efter, og det takker statsminister Mette Frederiksen (S) for under et pressemøde i Statsministeriet her til aften. - Rigtig, rigtig mange danskere udviser i de her dage et fantastisk samfundssind – også selvom det er svært, siger hun. Men der er et men. For et mindretal af danskerne tager ikke situationen alvorligt nok, mener statsministeren. - Når alt det her er sagt, så bliver jeg også nødt til at sige noget især til de unge: Det kan godt være, at du er ung og rask, men du kan bære smitten videre til andre mennesker, uden at du ved det – også en, der ikke kan klare at blive smittet, siger Mette Frederiksen og tilføjer: - Alle bliver nødt til at tage ansvaret på egne skuldre. Ingen kan undslå sig. Selvom ældre og svækkede borgere er mere udsatte for at blive alvorligt syge af corona, rammer virusset også unge, understregede Søren Brostrøm, direktør for Sundhedsstyrelsen. På pressemødet præsenterede Mette Frederiksen en række nye tiltag for at bekæmpe corona-smitten. Blandt andet et forbud mod at samles mere end 10 personer ved offentlige arrangementer, begivenheder og aktiviteter - hverken indenfor eller udenfor. Forbuddet gælder fra klokken 10 i morgen, og statsministeren opfordrer kraftigt til, at man også efterlever forbuddet ved private arrangementer for at bremse smittekæden. - Skal man holde fast i en middagsaftale med vennerne? Mit allerbedste råd er, at hvis du er i tvivl, så lad være med at gøre det, du har planlagt, siger Mette Frederiksen og tilføjer: - Vær hellere lidt for forsigtig end lidt for letsindig. Politiet vil i morgen sætte ekstra betjente på gaderne - i første omgang for at rådgive folk om forsamlingsforbuddet, forklarer rigspolitichef Thorkild Fogde. - Der er behov for, at vi kan få de sidste med. Der er stadig omgang ude i samfundet, som ligger ud over, hvad der kan forsvares sundhedsfagligt, siger han og tilføjer: - Politiet vil ikke trænge ind i private hjem. Men bliver der spillet høj musik og ringer naboerne, så vil politiet komme ud og lukke festen. Efter pressemødet i Statsministeriet holdt dronning Margrethe en direkte tale til befolkningen om situationens alvor. Og ligesom statsministeren henvendte regenten sig også direkte til de yngre generationer: - Selvfølgelig er det skuffende og ærgerligt ikke at kunne mødes med sine venner, ikke mindst, når man er ung. Men I har jo både tiden for jer og andre måder at mødes på i denne digitale tidsalder, sagde dronning Margrethe. - Min opfordring gælder naturligvis ikke kun de unge. Man kan stadig se grupper i alle aldre, som opholder sig for tæt sammen. Nogle holder endda stadig fester og runde fødselsdage. - Det synes jeg ikke, man kan være bekendt. Det er tankeløst. Og det er først og fremmest hensynsløst. Kongehuset oplyste i sidste uge, at dronning Margrethe har den 16. april på grund af coronakrisen.", "annotations": [], "meta": {}, "annotation_approver": null}
{"id": 432, "text": "- I min ungdom ville jeg bestemt ikke have børn. Line von Gersdorff tænker tilbage på dengang, hun var midt i tyverne. Og hun var ikke i tvivl om, at børn ikke var noget for hende. - Jeg kunne ikke fordrage børn. De sagde mig ingenting, jeg vidste ikke, hvad jeg skulle gøre ved mig selv, når jeg var sammen med venner eller familie, der havde børn, fortæller hun. - Jeg stod bare i en situation, hvor jeg ikke ville have børn. Sammen med sin daværende kæreste tog de snakken om børn, og om hun skulle have foretaget indgrebet. Men en dag sagde han til Line von Gersdorff, at hun ikke burde blive steriliseret, fordi de kunne komme til at fortryde det. I dag er hun 45 år, bor i Sorø, gift og mor til sønnen Joachim. - Det var faktisk min ekskæreste, der talte mig fra det. Men tanken om, at det var endegyldigt at blive steriliseret, var nok den vigtigste faktor, og at jeg kunne bruge anden prævention, siger hun. Men uenigheden om børn endte med at slutte forholdet, da Line von Gersdorff i en alder af 30 stadig ikke ville have børn. Men så mødte hun sin nuværende mand, og i dag er hun lykkelig over, at hun ikke valgte at blive steriliseret. - Jeg var jo simpelthen ikke klar over, hvilken konsekvens det ville have, og jeg kendte jo slet ikke til at være mor. I dag er jeg lykkelig over at have min søn. Det er det bedste, der er sket i mit liv, siger hun. Hun er ikke i tvivl om, at hvis hun havde ladet sig sterilisere, så ville hun i dag sidde med en tomhed. - Det jo svært at sige, men hvis ikke min søn var her, så ville jeg nok føle mig tom indeni, siger hun. , og selvom Line von Gersdorff selv var ved at få den ultimative prævention tidligt i livet, så synes hun ikke, at en så endegyldig beslutning skal tages midt i tyverne. - Det er selvfølgelig et valg, som alle skal have lov til at tage, men det er virkelig et stort skridt at tage så tidligt. Man ved aldrig, hvad der kan ske. Jeg var selv 32 år, før jeg valgte at få børn, siger hun. Hun synes, at man skal bruge prævention og vente med at blive steriliseret, til man bliver ældre og mere moden til at træffe beslutningen. - Man kan jo ikke gøre det om, og hvis man pludselig møder den rigtige mand og gerne vil have børn, så er porten lukket. Prævention kan man altid fjerne, og så kan man få børn, hvis man ønsker dem alligevel, siger Line von Gersdorff.", "annotations": [], "meta": {}, "annotation_approver": null}
{"id": 433, "text": "Det bliver et kynisk valg mellem at holde hånden under de allermest sårbare eller de næstmest sårbare. Men hvis corona-smitten begynder at brede sig blandt sundheds- og plejepersonalet i kommunerne eller kræve flere ressourcer, så har kommunerne nu fået carte blanche til at sætte deres normale forpligtelser overfor borgerne til side. En ny bekendtgørelse sætter nemlig Serviceloven ud af kraft. - Det handler simpelthen om, at kommunerne får mulighed for at prioritere deres ressourcer derhen, hvor der er brug for dem, siger Janet Samuel, der er chef for KL's socialkontor. Det betyder eksempelvis mindre rengøring og mindre personlig pleje. - Mindre \"nice to have\", mere \"need to have,\" forklarer hun. Blinde, svagelige ældre, handicappede eller udviklingshæmmede - og for den sags skyld også andre raske borgere, der normalt nyder godt af kommunale socialtilbud - kommer til at kunne mærke konsekvenserne, fortæller Helle Linnet, som er formand for Socialchefforeningen. - Man kommer til at opleve, at det kun er det allermest nødvendige, vi gør. Det, der \"bare\" er bidrag til livskvalitet, vil forsvinde, siger hun. - Vi skærer ned på alt det, der ikke er livsnødvendigt. Socialområdet er ellers et område, som betegnes som en del af samfundets \"kritiske funktioner\". - Men ikke alle funktioner og opgaver på det sociale område kan defineres som ”kritiske”. I den aktuelle situation vil der være behov for, at myndigheder, tilbud og andre aktører kan prioritere ressourcer og kapacitet, lyder det i Social- og Indenrigsministeriets orientering til kommunerne. Med bekendtgørelsen får de mulighed for at fravige normale krav til sagsbehandling, sådan noget som frister og partshøringer. Og alle muligheder for at klage over beslutningerne er suspenderet. Normale regler om ret til samvær, ledsageordninger eller socialpædagogiske tilbud behøver kommunerne heller ikke at bruge kræfter på. Og det hele er et spørgsmål om at holde hænderne fri til dem, der vitterligt ikke kan klare sig uden hjælp. - I takt med at det her jo desværre bliver værre og værre, og vi kan se et større pres på personaleressourcerne, så skal vi stadig kunne varetage de mest kritiske funktioner for de mest sårbare i vores samfund, siger social- og indenrigsminister Astrid Krag. De allermest sårbare er anbragte børn, hjemløse, voldsramte kvinder og personer på botilbud. De er undtaget de nye regler. - Kommunerne må ikke undlade at handle på underretninger. De må heller ikke undlade at behandle sager om anbringelse af børn og unge, som ikke kan være hjemme hos deres forældre, fordi deres trivsel og sundhed er i fare, siger Astrid Krag. - De kan heller ikke give afslag på ophold på krisecentre for voldsramte kvinder eller mænd for den sags skyld, herberger for hjemløse eller midlertidigt husvilde. Og så skal man fortsat opretholde botilbud for mennesker med fysisk eller psykisk handicap, lyder det fra ministeren. På for eksempel botilbud får personalet i lyset af coronakrisen også mulighed for at håndtere smittede borgere med magt, hvis det er nødvendigt at isolerere dem for at forhindre yderligere smitte.", "annotations": [], "meta": {}, "annotation_approver": null}
{"id": 434, "text": "Fængselsbetjentene i Storstrøm Fængsel risikerer at se frem til en jul med frustrerede indsatte. Den stigende mangel på fængselsbetjente betyder nemlig, at fængslet i Nørre Alslev på Falster risikerer at køre på natbemanding døgnet rundt flere gange i løbet af december. I en besked til medarbejderne skriver fængselsledelsen, at hvis tre medarbejdere melder sig syge her i julemåneden, bliver fængslet resten af dagen lukket ned, som var det nat. Det betyder, at de indsatte holdes i deres celler, og at der lukkes for besøg, værksteder, undervisning og kondirum. Ifølge Mads Holgersen, der er tillidsmand for fængselsbetjentene, vil det betyde flere konflikter mellem de indsatte og hans kollegaer. - Når de indsatte sidder lukket inde 24 timer i døgnet, har de kun ét sted at komme af med deres frustrationer. Det er til det personale, de møder i døren, når den eventuelt bliver åbnet en halv time en gang imellem, så de kan komme ud og lave mad eller få en gåtur, siger Mads Holgersen. Han er bange for, at det vil gå hårdt ud over de medarbejdere, som er på arbejde på de dage, der rammes af mange sygemeldinger. - Det betyder selvfølgelig, at man går på arbejde med en knude i maven, og man føler sig utryg ved det, siger Mads Holgersen. Områdedirektør i Kriminalforsorgen, Rasmus Andersen, havde også helst undgået løsningen med nattelukning af fængslet i december. Men af hensyn til sikkerheden har der ikke været andre muligheder. - En enkelt sygemelding gør ikke så meget, hvis man er nok til at dække den, men i Storstrøm Fængsel betyder ganske få sygemeldinger, at vi ikke kan holde et sikkerhedsniveau, og det er jo det, vi først og fremmest skal, siger Rasmus Andersen. Han regner med, at modellen med natbemanding i dagtimerne bliver nødvendig inden længe. - Al historik siger, at der én af de kommende dage vil være tre sygemeldinger eller flere, siger han og understreger, at man vil bruge nattelukning i dagtimerne så lidt som muligt. - Jeg håber da kun, vi kommer til at gøre det én eller to gange, men nu må vi se, siger han. Dansk Folkepartis retsordfører, Peter Skaarup, vil tage situationen i Storstrøm Fængsel op med justitsminister Nick Hækkerup (S). - Vi vil i retsudvalget bede justitsministeren forholde sig til de meget snævre rammer omkring fængslet, for vi har brug for - som borgere og politikere - at vi har lov og orden, og at det er de ansatte, der styrer tingene - ikke de indsatte, siger Peter Skaarup. Justitsministeren har ikke ønsket at stille op til interview, men henviser til Kriminalforsorgen. Her afviser områdedirektør Rasmus Andersen, at det vil gøre hverdagen mere usikker for medarbejderne at måtte 'lukke på nat', som det hedder. - Da det er nogle enkelte dage, mener jeg ikke, der er risiko for øgede sammenstød mellem de indsatte og de ansatte, siger han.", "annotations": [], "meta": {}, "annotation_approver": null}
{"id": 435, "text": "På Christiansborg skal man som bekendt kunne tælle til 90 for at få vedtaget en ny lov. Men med går det gamle regnestykke ikke længere op i folketingssalen. Fremover kommer regnestykket nærmere til at hedde 10 + 10 + 10 + 10 + 10 +10 + 10 + 10 + 10. Folketingets formand, Henrik Dam Kristensen (S), indfører nemlig helt ekstraordinære regler for afstemninger på Christiansborg. - Når vi stemmer i folketingssalen, plejer den at være fyldt. Det kommer ikke til at ske nu. Det bliver sådan, at folketingsmedlemmerne skal stille sig i kø i Vandrehallen, og så går vi ind og stemmer gruppevis, så der vil være 7-8 ad gangen, siger han. - Der er mindst 90 folketingsmedlemmer, der skal stemme, for at en lov kan blive vedtaget. Planen er, at der vil være omkring 95 folketingsmedlemmer, der stemmer, men ikke samtidig. Vandrehallen er den lange hal, der forbinder folketingssalen i den ene ende og den gamle landstingssal i den anden ende i hjertet af Christiansborg. - Vi kunne gennemføre lovgivning på betryggende vis. Det bliver anderledes, men fuldt betryggende, tilføjer Henrik Dam Kristensen. Den seneste uge har Folketinget vedtaget hastelovgivning for at minimere corona-smittespredningen. Her har politikerne taget forholdsregler ved max at være 95 folketingsmedlemmer til stede i salen ad gangen og sidde med afstand til hinanden. Sådan kunne de godt fortsætte uden at bryde det nye forsamlingsforbud. Forbuddet omfatter nemlig ikke arbejdspladser og politiske forsamlinger - og Folketinget falder under begge kategorier. Alligevel har Henrik Dam Kristensen sammen med resten af Folketingets øverste ledelse valgt at skærpe reglerne. - Det i min optik meget vigtig, at vi i Folketinget gennem vores måde at arbejde på bidrager til respekten for de nye regler, siger han. Folketinget opfordrer samtidig politikere til at følge debatten i folketingssalen fra tv-skærme i lokaler ved siden af salen. - Jeg hverken kan eller vil forhindre medlemmer i at være i folketingssalen, men jeg vil opfordre til, at medlemmerne i denne helt særlige situation udviser omtanke og søger at begrænse antallet af medlemmer, der er samlet i salen på en gang mest muligt, siger Henrik Dam Kristensen. Den nye afstemningsform bliver allerede taget i brug i morgen, hvor Folketinget skal behandle endnu en hastelov - denne gang et lovforslag om tiltag på børne- og undervisningsområdet. Det handler blandt andet om, at skoler fortsat skal sikre nødundervisning i videst muligt omfang til de hjemsendte elever, og at kommuner fortsat skal kunne opkræve forældrebetaling i institutioner, selvom børnene bliver passet hjemme.", "annotations": [], "meta": {}, "annotation_approver": null}
{"id": 436, "text": "Søndag aften gik den serbiske præsident, Aleksandar Vucic, på talerstolen og erklærede sit land i undtagelsestilstand for at bremse spredningen af coronavirus. Og så langede han hårdt ud efter EU, som Serbien ikke er en del af: - International solidaritet eksisterer faktisk ikke. Europæisk solidaritet eksisterer ikke. Det var et eventyr på papiret, lød det fra den serbiske præsident. - Ursula von der Leyen sagde for noget tid siden, at vi ikke må importere hospitalsudstyr fra EU-lande, sagde præsident Vucic med henvisning til EU-kommissionens formand. Søndag annoncerede Europa-Kommissionen et tiltag, der skal holde hospitalsudstyr inden for EU's grænser. Målet er at kunne holde tilstrækkelige forsyninger inden for grænserne. - Vi bliver nødt til at beskytte vores sundhedsarbejdere, der er i forreste linje i forsvaret mod virussset, lød det fra EU-kommissionens formand i en videobesked på Twitter. Tiltaget betyder, at de næste seks uger skal medlemslandenes regeringer give grønt lys til eksport af visse typer hospitalsudstyr til lande uden for EU. Det er en del af et forsøg på at f¨EU-landene til at blive bedre til at samarbejde indbyrdes om at udvikle og dele medicinsk udstyr. Serbien, der i årevis har været i optagelsesforhandlinger med EU, vil nu vende sig mod Kina i håb om at få hjælp med at bekæmpe coronavirusset. Ligesom Italien har gjort. - Det eneste land, der kan hjælpe os nu, er Kina. Hvad angår resten: Tak for ingenting, sagde Aleksandar Vucic, der har sendt et brev til den kinesiske præsident, Xi Jinping. Serbien har indtil videre ikke rapporteret nogle dødsfald og kun 55 smittede, men balkanlandet tager ikke desto mindre drastiske midler i brug. Serbisk militær er blevet sat ind ved landets grænser og på gaderne i hovedstaden, Beograd, og fra mandag vil militæret også bevogte hospitalerne. - Den serbiske hær vil holde vagt ved alle institutioner og med al sin kapacitet være til rådighed for borgerne, lød det mandag fra Aleksandar Vulin, den serbiske forsvarsminister. Serbien har lukket sine grænser for alle udlændinge med undtagelse af diplomater, folk med opholdstilladelse og kinesiske statsborgere, som præsident Vucic \"vil tigge om at komme og hjælpe os med alting\". Det skriver mediet . Alle, der kommer ind i Serbien, skal gå i mindst 14 dages karantæne. Politiet vil overvåge dem, der er i karantæne eller selv-isolation. De, der bryder karantænen, kan blive straffet med fængsel i op til tre år, skriver nyhedsbureauet Reuters.", "annotations": [], "meta": {}, "annotation_approver": null}
{"id": 437, "text": "Begravelser og bisættelser må fortsat gerne gennemføres med flere end ti personer. Fra i dag har regeringen indført forbud mod at afholde eller deltage i arrangementer med flere end ti personer. Forbuddet gælder også alle aktiviteter og religiøse handlinger i trossamfund, men begravelser og bisættelser er undtagelsen. Antallet af personer, der må deltage i bisættelsen eller begravelsen, afhænger af, hvor stor kirkens skib er. Der skal være minimum fire kvadratmeter gulvareal per person. Hvis kirken er 200 kvadratmeter, må der altså maksimalt være 50 personer. Og der skal tages højde for, at kirken skal være indrettet, så der kan være afstand mellem deltagerne. I kirken skal der desuden være opsat de samme regler som i butikker, der blandt andet indebærer, at der er opsat informationsmateriale om coronasymptomer og god hygiejne. - Det er ekstraordinære tiltag i en ekstraordinær tid. Jeg beder om forståelse og opbakning fra folkekirken og alle andre trossamfund i Danmark og om, at retningslinjerne og ånden i regeringens forholdsregler efterleves. Jeg ved, at det gør ondt på mange, at troens huse må holde lukket for en tid. Men det er sådan, vi passer på hinanden nu, skriver kirkeminister Joy Mogensen (S) i en pressemeddelelse. Det er ikke muligt at besøge kirkerne, selvom man er under de lovlige ti personer. Samtlige danske folkekirker har nemlig helt lukket indtil den 30. marts. Det vil altså ikke være muligt at komme ind for eksempelvis at bede eller tænde lys, oplyser Kirkeministeriet. Kirkelige handlinger som dåb og bryllup kan finde sted, men er ikke undtaget for forbuddet, hvilket vil sige, at der også her kun må være ti personer til stede. .", "annotations": [], "meta": {}, "annotation_approver": null}
{"id": 438, "text": "Det var en tanke, Michelle Jensen fra Slagelse længe havde gået med: Vil jeg have børn? I lang tid gik hun og tænkte over, hvad der talte for, og hvad der talte imod at blive mor. Samtidig oplevede hun et pres udefra om, at hun have børn. Men som 26-årig traf hun den endelige beslutning og kontaktede sin læge for at blive steriliseret. Da hun vågnede fra narkosen på operationsbordet på Slagelse Sygehus, havde hun mange fysiske smerter, men mentalt var det noget helt andet. - Jeg havde ondt efter operationen, men psykisk var jeg enormt lettet, siger den nu 27-årige Michelle Jensen. - Jeg har ikke længere nogen frygt for at blive gravid ved et uheld, og jeg kan ikke blive presset ud i at skulle have børn, for det er ikke en mulighed for mig mere. Midt i sine 20'ere valgte Michelle Jensen altså frivilligt at forblive barnløs resten af livet, og også på landsplan ønsker flere kvinder i en ung alder at lade sig sterilisere. Ifølge tal fra Sundhedsdatastyrelsen blev 14 kvinder under 25 år i 2014 steriliseret. I 2018 var det tal steget til 37. Ifølge Kasper Aaboe, der er ledende overlæge og gynækolog på Slagelse Sygehus, skyldes stigningen, at Folketinget i 2013 lempede på lovgivningen omkring sterilisation og satte alderen ned til 18 fra 25 år med et halvt års betænkningstid for dem under 26. - Jeg mener, at de unge i højere grad bliver steriliseret på grund af lovændringen i 2013. Nu har de fået muligheden for at blive steriliseret. Det havde de ikke før, siger Kasper Aaboe. Han synes, det er ærgerligt, at unge kvinder så tidligt i livet vælger børn fra, fordi indgrebet ikke kan gøres om, og fordi det offentlige skal bruge ressourcer og tid på sterilisationer. - Set fra min stol bruger vi operationstid og personale på noget, andre former for prævention kan ordne, og derfor må andre patienter vente, siger han. - Det er min opgave at informere mine patienter om den mest skånsomme behandling, og derfor vil jeg klart tale for at få en spiral i stedet for at blive steriliseret, siger han. Før Michelle Jensen besluttede sig for at blive steriliseret, tænkte hun over, om andre former for prævention var nok. - Jeg kom frem til, at der ikke var nogen anden vej, fordi det var den sikreste løsning på ikke at få børn. Man hører jo om folk, der bliver gravide, selvom de bruger prævention, og jeg havde brug for at fjerne den risiko, siger hun. Derfor mener Michelle Jensen, at det offentlige bør betale, hvis man ønsker at blive steriliseret. - Hvorfor skal jeg ikke have hjælp af det offentlige, når det offentlige også hjælper folk, der vil have børn? Jeg synes, jeg har lige så meget ret til at få hjælp. Det er bedre, at samfundet betaler det end at jeg får et barn, jeg ikke ønsker, som så skal forsørges af det offentlige, forklarer hun. Svend Aage Madsen er chefpsykolog på Rigshospitalet. Han håber, at kvinderne bliver rådgivet ordentligt om deres valg, når de så tidligt vælger at gå gennem livet uden at få børn. - De unge kvinder skal hjælpes ordentligt med at reflektere over deres beslutning om sterilisation, så de ikke træffer den så tidligt i livet, at de kan risikere at fortryde, siger han. Svend Aage Madsen har tidligere været bekymret over, at flere unge mellem 18 og 24 år bliver steriliseret, men selvom flere ønsker indgrebet, mener han i dag, at der ikke bør ændres på lovgivningen. - Man skal have ret til at tage beslutningen som 18-årig, ligesom man i alle mulige andre sammenhænge bestemmer selv i den alder, siger Svend Aage Madsen. Den holdning deler Michelle Jensen også, men hun opfordrer til, at man skal tænke sig grundigt om, før man gennemgår en sterilisation. - Man skal tænke over, hvis man skal have børn, hvem man skal have dem for. Er det én selv, ens familie, samfundet, kæresten?, siger hun. - Jeg var ikke bange for at fortryde det, og det gjorde mig endnu mere sikker. Men har man den mindste tvivl, skal man ikke gøre det, for der er ingen vej tilbage, siger hun.", "annotations": [], "meta": {}, "annotation_approver": null}
{"id": 439, "text": "- Prøv at lave de her klap sammen, siger pædagog Gitte Hansen og kigger rundt i kredsen af ivrige børn, der står omkring hende. Hun klapper i hænderne og tramper i gulvet, og børnene følger med. I Nordbakkens Børnehus ved Ringsted holder de sangsamlinger, hvor de synger, mens de laver fagter, der beskriver sangen. Daginstitutionen er nemlig blevet certificeret sangbørnehave, efter at børn og personale gennem et år har fulgt et intensivt forløb tilrettelagt af Sangens Hus. - Vi bruger nogle bestemte teknikker for at holde flow i sangsamlingerne og lave overgange. Trommelyde eller klap, så vi ikke får afbrydelser, for børnene har ikke tålmodighed til at sidde og lytte, siger Gitte Hansen. I dag er det en sang om en gravko, der er på programmet til sangsamlingen med børnene på guitarstuen. - Hvad skal vi så grave op? spørger Gitte Hansen. - Engle! Ost! Lyder det fra nogle af børnene i rundkredsen, og de går i gang med næste vers og graver med hænderne, mens de synger. Efter institutionen er blevet sangbørnehave, holder pædagogerne sangsamlinger mindst tre gange om ugen. - Og vi har erfaret, at det får vores børn til at synge mere i alle mulige sammenhænge. De kan sidde ude på gyngerne eller til frokost og gå i gang med en sang, siger Gitte Hansen og fortsætter: - De bliver så glade af det, og det er en fornøjelse, når man hører ungerne rende og synge de sange, vi har øvet, siger Gitte Hansen. Nordbakkens Børnehus er bare en af i alt 112 daginstitutioner landet over, der er blevet sangbørnehaver som en del af projektet Sangglad. Projekteter udviklet af Sangens Hus, som er et nationalt samarbejdsforum for sang og startede i 2016 med støtte fra Nordea-fonden. Målet var dengang, at 100 børnehaver skulle være med i 2020. - Faktisk er vi allerede nået over målet, fordi nogle kommuner har valgt at finansiere nogle ekstra institutioner, siger Jacob Heide Madsen, der er projektleder for Sangglad i Region Sjælland og Region Hovedstaden. De 112 institutioner er spredt over det meste af landet. Børnehaverne går igennem et tre-årigt forløb, når de kommer med i projektet, hvor de får en konsulent tilknyttet. Jacob Heide Madsen har været på besøg i mange af institutionerne, og han er imponeret over, hvor langt børnehaverne allerede er nået med projektet. - Det er virkelig noget, de har taget til sig, og der er mange som selv siger, at sang er blevet deres røde tråd og deres profil, siger han. Han mener, at de foreløbige erfaringer fra projektet bekræfteter, at musik, sang og bevægelse kan noget særligt for børns læring og trivsel. - Der er flere institutioner, der melder tilbage, at når de sender børnene videre i 0. klasse, er der flere skoler der siger, at de synes, børnene kan noget særligt og tør stå frem. Det er imponerende, siger Jacob Heide Madsen. I Nordbakkens Børnehus oplever de også, at sang kan noget særligt. - Vi kan se, at også de stille børn kommer rigtig hurtigt med på grund af fagterne. Fordi vi synger de samme sange tit, bliver de genkendelige. Det inkluderer alle, siger Gitte Hansen. Næste skridt bliver at få de yngste børn med. - Nu kunne vi godt tænke os at få dagplejer og vuggestuer med. De har ikke været en del af det oprindelige projekt, men nu er vi i dialog med Nordeafonden om at føre projektet videre, fortæller Jacob Heide Madsen. I Nordbakkens Børnehus har de allerede fra begyndelsen sunget med vuggestuebørnene. Og erfaringerne er lige så gode som for de større børn. - Jeg kan se på de helt små, der ikke har udviklet deres talesprog endnu, at de med fagter kan fortælle os, hvad de godt kunne tænke sig, vi synger, siger lederen af børnehuset, Kamilla Seerup. - Og det pædagogiske personale fortæller, at de kan skabe ro med sang, hvis de har en urolig børnegruppe, siger hun.", "annotations": [], "meta": {}, "annotation_approver": null}
{"id": 440, "text": "Er du på uddannelseshjælp, barselsdagpenge eller dagpenge, får du fra det nye år automatisk en pensionsopsparing. Pensionsbidraget indbetaler staten til ATP, og det betyder, at pensionen kommer oven i det beløb, du får i offentlig ydelse. Det vil sige, at du ikke får et mindre beløb at leve for, selvom du sparer op til pension. 36-årige Michell Brendy fra Vemmelev ved Slagelse har været på kontanthjælp i 18 år på grund af smerter i kroppen, og hun ser frem til at få mere i pension. - Det synes jeg lyder som en rigtig god idé. Det er ikke noget, jeg vil klage over. Sammen med 1,1 millioner borgere kan Michell Brendy se frem til at have flere penge på lommen til folkepensionen, og for hende vil det gøre en stor forskel at få et større beløb til sin alderdom. - Det vil jo hjælpe en del. Det er meget stramt nu, og alting stiger i pris. Både mad og husleje, siger hun. Den obligatoriske pensionsordning blev i januar sidste år vedtaget af den tidligere regering for at sikre, at alle personer, der i kortere eller længere perioder er på overførselsindkomster, også får sparet op til pensionen. Indtil nu har det været op til den ekelte selv at lægge penge til siden til pension, hvis man ønsker at have flere penge udover den udbetalte folkepension. - Vi kan se, at personer på offentlige ydelser har svært ved at spare op til sig selv. Derfor vil de ikke have meget mere, end folkepensionens grundtillæg, når de skal gå på pension, lyder det fra folketingsmedlemmet Jacob Jensen, der sidder i finansudvalget for Venstre. Jacob Jensen mener også, at den obligatoriske pensionsordning vil lette et fremtidigt pres på statskassen, fordi der vil være færre personer, der har brug for en ekstra støtte fra samfundet, når de skal pensioneres. Det ekstra beløb vil også lette presset for Michell Brendy. - Jeg vil have lettere ved at få hverdagen til at fungere. Så kan jeg bedre leve mit liv uden at skulle vende hver 50-øre, fortæller hun. Derfor er det også vigtigt, at de ekstra penge går til pension og ikke til en større overførselsindkomst, lyder det fra Jacob Jensen. - Hvis vi i stedet hævede ydelserne, ville forskellen mellem at være på offentlige ydelser og arbejdsmarkedet blive mindre. Der mener Venstre, at vi altid skal stå i en situation, at det kan betale sig at arbejde, understreger han. Pensionsordningen starter i 2020 med at give borgeren et pensionsbeløb svarende til 0,3 procent af den ydelse, han eller hun modtager. Hvert år stiger beløbet med 0,3 procentpoint indtil 2030, hvor pensionsbidraget vil svare til 3,3 procent af den ydelse, man ellers modtager fra det offentlige.", "annotations": [], "meta": {}, "annotation_approver": null}
{"id": 441, "text": "Det var en markant forandret Donald Trump, som i går trådte frem på tv for at orientere amerikanerne om udbruddet af coronavirus i USA. Præsidenten har fået hård kritik for at bagatellisere situationen, selvom følger dem, man tidligere har set blandt de hårdest ramte lande på kloden uden for Kina: Italien, Iran og Sydkorea. Trumps tone bliver nu af . Præsidenten sagde, at coronaudbruddet først vil toppe i sommermånederne. Han erkendte samtidig, at krisen kan sende den amerikanske økonomi i recession. Det Hvide Hus annoncerede en stribe nye anbefalinger, der gælder i foreløbig 15 dage, og som skal bremse spredningen af coronavirus: Trump sagde, at han ikke overvejer at lukke USA ned, sådan som andre lande - især i Europa - har gjort. Præsidenten oplyser dog, at udgangsforbud kan komme på tale i særlige områder. Deborah Birx, der er udpeget coronavirus-koordinator i Det Hvide Hus, bad på samme pressemøde amerikanerne om at følge de nye anbefalinger. - Hvis alle i USA gør, hvad vi beder om over de næste 15 dage, vil vi se en dramatisk forskel, sagde hun. Udbruddet af coronavirus har fået Ohio til at udsætte Demokraternes primærvalg, der skulle være afviklet i staten i dag. Guvernøren i Ohio, Mike DeWine, oplyser, at direktøren for sundhedsmyndighederne i Ohio, Amy Acton, vil beordre valgstederne lukket som følge af en sundhedskrise. - At afholde et valg i morgen ville tvinge valgmedarbejdere og vælgere i en uacceptabel risiko for at blive smittet med coronavirusset, skriver Mike DeWine. Udsættelsen sker, blot få timer efter at guvernøren fik afvist en anmodning om at udskyde primærvalget ved en domstol. Det er første gang siden terrorangrebet mod USA 11. september 2001, at en større valghandling er blevet udsat, skriver nyhedsbureauet AP. Efter planen er der også primærvalg i staterne Florida, Illinois og Arizona i dag. Disse valg ser foreløbig ud til at blive gennemført.", "annotations": [], "meta": {}, "annotation_approver": null}
{"id": 442, "text": "- Jeg kan ikke huske noget lignende i min levetid. Jeg tror ikke rigtig, at der har været noget lignende i fredstid. Sådan lød ordene fra den britiske premierminister, Boris Johnson, da han i går holdt pressekonference om landets corona-strategi. Efter de seneste uger at have holdt igen med tiltag som resten af Europa har indført, skiftede den britiske regering nu kurs. Alle i Storbritannien bør holde sig væk fra pubber, natklubber og teatre og undgå unødvendig kontakt med andre, hedder det nu. Briter bør også begynde at arbejde hjemmefra, hvis det er muligt, lød opfordringen fra premierministeren, der slog fast, at der var behov for \"drastisk handling\" for at stoppe den hurtige spredning, som i skrivende stund har kostet mindst 56 briter livet. Der var tale om en markant justering af den britiske tilgang, siger Kim Bildsøe Lassen, DR's korrespondent i Storbritannien. - Myndighederne har hele tiden sagt, at der kunne komme markante stramninger på eksempelvis hvor meget kontakt, man kunne have, men ændringerne er kommet langt hurtigere, end alle forventede. - Også hurtigere end regeringen havde forudset, siger han. Indtil videre holder den britiske regering dog fast i opfordringer og ikke deciderede påbud på flere områder. Korrespondenten peger på, at en del af beslutningerne fra regeringen hviler på . Her står der blandt andet, at hundredtusinder af briter risikerer at miste livet ved selv et begrænset udbrud. - Det har fået mange, også i regeringen, til at spærre øjnene op, siger Kim Bildsøe Lassen. I rapporten fremgår det blandt andet, at det først i løbet af de seneste dage er gået op for briterne, at strategien med at dæmpe virusudbruddet ikke ville virke - og det i stedet er nødvendigt at forsøge at holde udbruddet nede i stedet. Ifølge rapporten ville den mildere strategi - bestående af hjemmekarantæne af potentielt smittede og deres husstand samt isolation af de mest sårbare - begrænse konsekvenserne. Men en dæmpet epidemi \"ville stadig sandsynligvis resultere i hundredtusinder af dødsfald\", står der i rapporten fra eksperterne, der rådgiver den britiske regering. Hvis man i stedet vil forsøge at begrænse udbruddet, kræver det blandt andet social og fysisk afstand mellem hinanden i hele befolkningen, hjemmekarantæne af smittede og deres nærmeste, og det bør muligvis følges op med lukninger af skoler og universiteter, lyder det i rapporten. Skolelukninger kan dog give mere fravær for de ansatte på hospitalerne, advarer eksperterne bag rapporten (fordi de skal passe deres børn, red.). Den britiske regering har mødt kritik for sin strategi i den seneste tid, men har argumenteret for, at de først ville sætte gang i drastiske tiltag som i resten af Europa, hvis der var videnskabeligt belæg for, at det hjalp. I aftes skiftede den britiske regering så kurs. - Man fornemmer, at myndighederne nu er nervøse for, at man ikke har reageret hurtigt nok. Kritikken har været der, men myndighederne står jo med et stort forklaringsproblem, hvis det viser sig, at man burde have strammet grebet noget før, siger Kim Bildsøe Lassen. I skrivende stund er det forsat op til pubber, teatre og lignende selv at bestemme, om de vil holde åbent eller ej. I aftes lød meldingen fra premierministeren, at regeringen havde mulighed for at lukke ned for blandt andet teatre og beværtninger, \"men jeg tror ikke, at det bliver nødvendigt at bruge de redskaber,\" lød det fra Boris Johnson. Flere af Londons teatre har allerede valgt at aflyse forestillingerne på ubestemt tid. Men trods den klare opfordring fra den britiske regering holdt blandt andet London-seværdigheder som domkirken Westminster Abbey og pariserhjulet London Eye åbent i dag. Hvad der sker i den kommende tid, er vanskeligt at spå om, siger Kim Bildsøe Lassen, DR's korrespondent i London. Han peger på, at det kan blive nødvendigt for regeringen at udstede egentlige forbud, hvis befolkningen ikke følger regeringens anvisninger. - Og der er altså - i hvert fald i de områder af London jeg i dag har besøgt - stadig mange mennesker på for eksempel caféer og restauranter, fortæller han. - Indtil nu er der henstillinger, fordi, som Boris Johnson udtrykker det, \"vi går ud fra at folk opfører sig voksent og modent\". - Det vil vise sig, siger korrespondenten.", "annotations": [], "meta": {}, "annotation_approver": null}
{"id": 443, "text": "Gader i den brasilianske storby São Paulo lignede i nat dansk tid scener fra en zombiefilm. Videoer på sociale medier viser hundredvis af dømte kriminelle væk fra de fængsler, hvor de var indsat. Lokale medier siger, at i alt over 1.000 fanger er flygtet fra fire forskellige fængsler. Den store fangeflugt skete, efter myndighederne i delstaten havde iværksat forskellige tiltag for at forhindre spredning af coronavirus i fængslerne. De indsatte havde fået inddraget planlagt udgang, og der var blevet lukket for besøg, skriver AP. I mindst et af fængslerne har de indsatte også startet en brand, oplyser . - Fængselsbetjente fortæller, at da fangerne fik at vide, at deres udgang var inddraget på grund af coronavirus, så gik det amok, fortæller DR Nyheders Sydamerika-korrespondent Kristian Almblad, som bor i Brasilien. Han fortæller, at der er tale om halvåbne fængsler, hvor de indsatte jævnligt har mulighed for at komme på udgang. Fangernes utilfredshed kan også være øget, fordi deres retssager er blevet udsat, efter coronavirusset har sat Brasiliens domstole på pause.", "annotations": [], "meta": {}, "annotation_approver": null}
{"id": 444, "text": "EU-landene er ”klar til at gøre alt, hvad der skal til” for at sikre, at de europæiske økonomier hurtigst muligt kommer sig oven på coronakrisen. Det er meldingen, efter at EU’s finansministre i dag har holdt en seks timer lang videokonference om coronakrisens konsekvenser for Europa. - Vi vil benytte os af alle nødvendige redskaber til at begrænse de socioøkonomiske konsekvenser af COVID-19-udbruddet, lyder det i en fælles erklæring. Og de har virkelig fundet den store tegnebog frem, fortæller DR’s EU-korrespondent, Ole Ryborg. - Indtil videre regner de med ville bruge én procent af landenes samlede bruttonationalprodukt på at afbøde virkningerne af krisen. Og de er parat til at stille kapital til rådighed for banker – det vil sige penge, man kan låne til små og mellemstore virksomheder, der har brug for kredit – på hele ti procent af landenes bruttonationalprodukt, forklarer han. Og finansministrene er ifølge erklæringen klar til at stille mere til rådighed, hvis det skulle blive nødvendigt. - Så signalet fra finansministrene er helt klart: Der skal bruges rigtig mange penge for at redde og hjælpe de lande, der er i vanskeligheder, siger Ole Ryborg. Alle EU-landene er i den seneste uge blevet ramt af coronavirusset, der brød ud i slutningen af december sidste år i Kina. Italien er dog det land, der er blevet hårdest ramt af virusset. Ifølge de italienske myndigheder er det samlede dødstal nu oppe på 2.158, og landet, der i forvejen har en dårlig økonomi, er blevet lukket ned. I sidste uge understregede formanden for Den Europæiske Centralbank (ECB), Christine Lagarde, at det først og fremmest var regeringerne rundt om i medlemsstaterne, der kunne løse de økonomiske problemer, som coronakrisen har ført med sig. - Det er nødvendigt med et både ambitiøst og koordineret finanspolitisk svar, hvis vi skal støtte virksomheder og lønmodtagere, sagde hun. Og det signal er finansministrene klar til at sende, siger finansminister Nicolai Wammen: - Vi sender i dag et stærkt fælles signal til EU’s borgere, virksomheder og finansielle markeder om, at vi står klar til at gøre, hvad end der er nødvendigt for at få vores økonomier så godt som muligt gennem denne krise, udtaler han i en pressemeddelelse. Han peger på, at \"vi allerede er godt i gang i Danmark, hvor vi har lanceret en lang række tiltag.\" Det drejer sig blandt andet om udgifter til sundhed, likviditetsstøtte til virksomhederne og støtte til lønmodtagere i påvirkede brancher. Derudover lægger finansministrene op til, at der kan bruges penge fra EU's strukturfonde til at begrænse konsekvenserne af coronakrisen i de enkelte lande. - Og vi står klar til at gennemføre yderligere nødvendige tiltag, tilføjer finansministeren.", "annotations": [], "meta": {}, "annotation_approver": null}
{"id": 445, "text": "Forældre skal tilbage til teoriundervisningen og lære vigtigheden af at være ledsager til 17-årige, der tager kørekort. Sådan lyder opfordringen fra Dansk Kørelærerunion, der oplever, at de 17-årige slækker på reglerne om at have en erfaren ledsager med på passagersædet. - Jeg havde en elev, der fortalte mig, at vedkommendes far havde sagt: \"Du kører bare, og hvis du bliver stoppet, skal jeg nok betale bøden\". Det er jo under al kritik, at man kan finde på at sige sådan. Det er ikke særligt ansvarligt, siger Bent Grue, der er formand for Dansk Kørelærerunion og kørelærer i Kalundborg. Bent Grue mener derfor, at forældrene skal med på skolebænken, når den 17-årige tager sit kørekort, hvis ordningen fortsætter i det nye år. - Det vil give mening, at man planlagde en undervisningsgang eller to, hvor forældrene også skal være med. Så kan de lære vigtigheden af, at de sidder med i bilen, siger formanden. Forsøget med ledsagerordningen blev indført i håb om at nedbringe antallet af færdselsulykker, hvor helt unge bilister er involveret. Den erfarne ledsager er derfor helt afgørende for, at ordningen giver mening, vurderer formanden for Dansk Kørelærerunion. - Når man får kørekort som 17-årig, får man ikke kortet til at køre alene. Jeg mener, at politiet skal se, om man kan slå hårdere ned over for unge, der vælger at køre uden ledsager og opdrage forældrene til, at de skal sidde ved siden af de unge, siger Bent Grue. Den manglende ledsager er også den hyppigste lovovertrædelse blandt de 17-årige bilister hos både Midt- og Vestsjællands Politi og hos Sydsjællands og Lolland-Falsters Politi. Indtil videre har de to politikredse i år sigtet 18 unge bilister for at køre uden ledsager, hvorimod kun tre unge blev sigtet i det første år af forsøgsordningen. I dag er straffen for at køre uden ledsager en bøde på 3.000 kroner, men det skræmmer ikke nok, mener Bent Grue. - Det kunne jo gå så vidt, at hvis du ikke kan finde ud af at sidde bag rattet med en ledsager, er du ikke berettiget til at have kørekortet, før du er 18 år. Så må man jo inddrage det, siger han. Chefkonsulent Pernille Ehlers fra Rådet for Sikker Trafik er enig i, at man bør se på strafferammen. - Det er en ret alvorlig overtrædelse. Ledsageren er hele betingelsen for, at man får lov til at køre som 17-årig. Man kunne godt forestille sig, at det var en god idé at se på, om sanktionen er hård nok, siger hun. Forsøgsordningen med kørekort til 17-årige har fungeret siden 1. januar 2017 og var planlagt til at udløbe 1. januar 2020. Ordningen bliver i øjeblikket evalueret og forsætter i sin oprindelige form, indtil andet bliver besluttet.", "annotations": [], "meta": {}, "annotation_approver": null}
{"id": 446, "text": "Kirkeklokkerne fra Kaiser-Wilhelm-Gedächniskirche ringede som altid klokken ti denne formiddag. Normalt ville alle butikkerne her ved den populære shopping-boulevard, Kurfürstendamm, i midten af Berlin slå dørene op netop nu i skrivende stund - klokken ti. Men det ser ikke ud til at ske i dag. På den anden side af gaden forbliver lyset i hvert fald slukket bag nogle af butikkernes glasfacader, og der er ingen ekspedienter at se. - Alt er lukket, siger en mand på gaden, da han ser, at jeg kigger ind gennem ruderne på en af de lukkede butikker. Men han har faktisk ikke helt ret. For selvom en del butikker er lukkede i Berlin i dag, så bliver der låst op flere steder, som jeg bevæger mig videre ned ad den næsten tomme shopping-gade i retning mod stormagasinet KaDeWe. Ved butikken Projekt 11 ruller en ældre kvinde med krøllet, rødt hår et tøjstativ ud i indgangspartiet. Da jeg kommer ind i butikken, er hun og hendes kollega på facetime med deres chef. Og da jeg spørger til, hvorfor de ikke har lukket butikken, svarer hun: - Det undrer jeg mig også over. Vi er netop i gang med at tale med vores chef for at høre, hvad vi skal gøre. Vi har ikke hørt andet, end at butikkerne skal være lukket fra i morgen på grund af coronavirus, men der er flere, der allerede har lukket i dag. Hvor Tyskland for nogle dage siden virkede tilbageholdende med at træffe store beslutninger for hele landet, har regeringen og delstaterne nu lavet nye tiltag i takt med, at antallet af smittede med coronavirus stiger i Tyskland. I går aftes meddelte den tyske kansler, Angela Merkel (CDU), på et pressemøde, at regeringen og de tyske delstater er blevet enige om, at tyskerne skal indskrænke den fysiske kontakt i offentligheden. Det betyder blandt andet, at alle detailhandelsbutikker skal lukke ned. Butikker som blandt andre supermarkeder, apoteker og tankstationer skal dog fortsat holde åbne. - Det er tiltag, som der aldrig før har været i vores land, lød det fra Angela Merkel mandag aften i Berlin. Efterfølgende meldte handelsforbundet i Berlin-Brandenburg så ud, at butikkerne nok ville holde åbent i de normale åbningstider tirsdag, men at man regner med at følge de nye beslutninger fra onsdag – allersenest torsdag. Det virker også til at være beskeden, der er nået ud til de fleste af butikkerne. I United Colours of Benetton fortæller ekspedienten mig, at hun foreløbig har sidste arbejdsdag i dag. Og det er også beskeden i skønhedsbutikken Rituals. - Det er også bedre, så vi ikke allesammen bliver syge. Her er jo ikke mange kunder i de her dage, men jeg føler mig alligevel ikke helt tryg ved at arbejde her, fortæller den mørkhårede ekspedient bag skranken mig. I KaDeWe holder de også åbent. Men her er den unge kvinde med store firkantede briller ved informationsdisken dog endnu ikke klar over, hvordan stormagasinet forholder sig, og om hun skal møde på arbejde i morgen. Kæderne Nike, Zara og Ecco er blandt dem, der har valgt at holde lukket allerede fra i dag. Her er der klistret papirer i vinduerne, der fortæller kunderne, at butikkerne midlertidigt eller på ubestemt tid er lukket ned på grund af coronasituationen. Og da jeg bevæger mig tilbage ad gaden for at tage hjem, kan jeg se, at Projekt 11 alligevel har besluttet at lukke deres butik med det samme også.", "annotations": [], "meta": {}, "annotation_approver": null}
{"id": 449, "text": "18-årige Aske Petersen sidder på en træstol i stuen i stedet for i sofaen. Hans tøj må ikke vaskes sammen med resten af familiens, og han krammer heller ikke sine venner på ZBC i Ringsted, hvor han til daglig går i 2.G. Aske Petersen har fnat – men det skal ikke være et tabu at være plaget af den lille mide, der gnaver i huden, mener han. - Det er ikke noget, man taler meget om. Dog synes jeg, at det er ansvarligt og vigtigt, at man siger til folk i ens omgangskreds, at man har fnat. Jeg har været meget åben omkring det, siger han. For som fnatsmittet har man et ansvar for ikke at smitte andre, mener Aske Petersen. Selv om han ikke ved, hvordan han selv er blevet smittet med sygdommen. I tre måneder har Aske Petersen kæmpet mod fnatmiden, og han er nu i gang med en endnu skrappere kur mod fnat i håb om at komme miden til livs. Særligt om natten er han forstyrret af sygdommen. - Det er rigtigt svært at falde i søvn, fordi huden klør, når kroppen rører dynen og sengetøjet. Og når man klør, kommer der sår. Det er en rigtig nederen situation, siger Aske Petersen. Selv om flere , og der er fnatudbrud på , så kan det være svært at tale højt om sygdommen, selv om det er nødvendigt. - Det er helt klart en pinlig sygdom. Det er pinligt, at andre skal tage afstand fra én. Jeg vil ikke kalde sygdommen klam, men det er jo at have mider under ens hud. Det er lidt ærgerligt og ulækkert, men jeg vil have det mega ærgerligt, hvis jeg smittede en anden, fordi jeg ved, hvor nederen det er at have fnat, siger Aske Petersen. Aske Petersen mærker også, hvordan sygdommen påvirker hans hverdag, når han er sammen med vennerne. - Jeg kan godt lide at kramme, så det er en begrænsning, at jeg ikke kan have fysisk kontakt med andre. Men det er jo ikke noget, jeg kan gøre for, og selv om nogle tager afstand fra mig fysisk, er det jo ikke, fordi de ikke kan lide mig, siger han. Fnatmiden har også haft konsekvenser for gymnasieelevens sociale liv. - Lige efter jeg havde fundet ud af, at jeg havde fnat, skulle jeg til en 18-års fødselsdag. Jeg sagde til ham, der holdt den, at jeg havde den her sygdom, og den kan smitte. Efterfølgende valgte fødselaren og hans forældre, at jeg ikke måtte komme, siger Aske Petersen, der blev hjemme fra festen. - Men det har jeg fuldstændig respekt for. Jeg ville nok gøre det samme.", "annotations": [], "meta": {}, "annotation_approver": null}
{"id": 450, "text": "Seksuelt misbrug i barndommen kan give angst og depression senere i livet. Men nu er der hjælp at hente i flere byer rundt i landet. Center for Seksuelt Misbrugte åbner i denne måned nye afdelinger i Aalborg, Herning, Næstved og Holbæk. Her hjælper de ofre, der er blevet seksuelt misbrugt i barndommen, med at mindske de fysiske og psykiske skader fra overgreb. Behandlings- og rådgivningstilbuddene ligger i forvejen i byerne Aarhus, Vojens, Odense og på Frederiksberg, men afdelingernes placering har givet udfordringer. - Nogle har fortalt, at det ikke har været muligt for dem at rejse så langt. Dels på grund af økonomien, men også på grund af den lange transporttid, siger formanden for Spor, der er landsforeningen for voksne med senfølger af seksuelle overgreb, Helle Borrowman. Hun mener, at de lange afstande har haft konsekvenser for flere patienter, eftersom de store afstande fik dem til at fravælge behandlingstilbuddet. Derfor glæder formanden sig ekstra over, at antallet af behandlingstilbud på Sjælland tredobles, siden det tidligere kun har været muligt at få behandling og rådgivning i hovedstadsområdet. - Vores indtryk er, at Sjælland er det sted, hvor der har været det største sorte hul. Derfor er det ekstra glædeligt, at vi har fået to ekstra behandlingssteder, siger Helle Borrowman. Forventningen til de nye afdelinger er, at flere mennesker med senfølger efter seksuel misbrug nu får mulighed for at få hjælp. - Langt flere mennesker i nærområdet bliver opmærksomme på, at der er hjælp at hente, siger chef i Center for Seksuelt Misbrugte Øst Tina Holm Johansen og henviser til erfaringen fra Sønderjylland, hvor der i 2017 åbnede en satellitafdeling i Vojens. De fire nye afdelinger af Center for Seksuelt Misbrugte er finansieret af satspuljemidlerne.", "annotations": [], "meta": {}, "annotation_approver": null}
{"id": 451, "text": "- Her har vi Sorte, den stribede er Olfert, og den, der springer rundt, er Grey. Jens Bak Petersen bevæger sig rundt mellem kattene, som lystigt hopper rundt i deres bure. Han er indehaver af Falsters Internat og Kattepension ved Stubbekøbing. Kattene blev indleveret på internatet for 14 dage siden og er efterfølgende blevet tjekket hos en dyrlæge og steriliseret. Sidste år oplevede internatet at modtage 40 procent flere katte end de tidligere år. Det er netop færre katte på dyreinternaterne, der er målet for Dyrenes Beskyttelses nye underskriftsindsamling. Organisationen vil foreslå Folketinget at vedtage en bekendtgørelse om ejerkatte i en dyrevelfærdslov, der skal gøre det lovpligtigt for katteejere at chippe eller øremærke deres katte. Ligesom det er tilfældet for hunde. Indtil videre har 30.000 personer skrevet under på siden kattelovnu.dk, og det er alt fra privatpersoner til organisationer og virksomheder, der bakker op om forslaget. - Målet er at vise, hvor stor opbakningen er til at lave regler for mærkning af katte. Det er en bred palette af borgere og frivillige foreninger, men også virksomheder som dyreklinikker og internater, der har skrevet under, siger familiedyrschef i Dyrenes Beskyttelse Jens Jokumsen. Og i Stubbekøbing er Jens Bak Petersen ikke i tvivl om, at lovgivning for katte vil være en fordel for både folk og firbenede. - En kattelov vil betyde, at vi ville have færre katte og færre udgifter. Inden man ser sig om, koster en kat 2.000 - 3.000 kroner. Katten skal steriliseres, øremærketatoveres og vaccineres. Den skal også have mad og et ophold her, siger han. Som det er nu, er det nemlig svært for internatet at genforene kat og ejer på grund af manglende chip eller mærkning. - Vi får omkring 650-700 katte ind om året. Men det er kun omkring tre eller fire katte, der kommer tilbage til deres retmæssige ejere, fortæller Jens Bak Petersen. Dyrenes Beskyttelse anslår, at omkring 650.000 katte holdes som kæledyr herhjemme. Hertil kommer et større og ukendt antal ejerløse katte. Men selvom katten er et af de mest populære kæledyr i Danmark, er der endnu ikke en lov til at beskytte den. - Danmarks mest udbredte familiedyr skal også være beskyttede. Derfor mener vi, at det skal være lovpligtigt, at katten skal være mærket eller registreret, fortæller familiedyrschef i Dyrenes Beskyttelse Jens Jokumsen. I dag er det ikke lovpligtigt for katteejere, at dyret skal være mærket eller registreret. En lov, der ellers har berørt hundeejere siden 1991. Den manglende lovgivning skaber problemer, når der skal træffes livreddende beslutninger for kattene, mener Dyrenes Beskyttelse. - Det kan være den syge kat, der kommer ind på en dyreklinik. Katten er måske påkørt, men kan måske leve efter en operation og behandling, men det er ejeren, der skal vurdere det, siger Jens Jokumsen. Derfor vil en lovgivning gøre, at ejerne vil tage mere ansvar for deres katte, fordi man lettere kan finde frem til ejeren, understreger familiedyrchefen. Dyrenes Beskyttelse afventer, at den nye dyrevelfærdslov bliver vedtaget i løbet af 2020. Loven skal behandles tredje gang i Folketinget den 6. februar og kan gøre det muligt at fastsætte regler for mærkning og registrering af katte i Danmark. Her vil organisationen fremvise opbakningen fra borgere og virksomheder til politikerne. - Vi vil vise, at det her er noget, som ligger danskerne og professionelle nært, siger Jens Jokumsen fra Dyrenes Beskyttelse. Dyreorganisationen Anima har sammen med 20 andre dyreværnsforeninger, blandt andre Kattens Værn, også indsamlet 36.000 underskrifter til samme formål. - Vores mål er at indsamle 50.000 underskrifter ligesom til et borgerforslag, fortæller Camilla Olesen, der er politisk ansvarlig i Anima. Underskrifterne vil organisationen forelægge politikerne, efter den nye dyrevelfærdslov bliver vedtaget. - Vi har klart den internationale udvikling på vores side. Lige nu arbejder Sverige på en lignende lovgivning, fortæller hun. Ifølge Anima skal gøres noget for at hjælpe presset hos internaterne. - På 13 er antallet af katte, der er blevet indleveret til vores internater, steget med 254 procent. Internaterne kan ikke blive ved, hvis man ikke forebygger problemet, siger Camilla Olesen.", "annotations": [], "meta": {}, "annotation_approver": null}
{"id": 452, "text": "I de kommende dage vil mange spiseborde bugne af mad. Julemiddagen i aften med and og flæskesteg, rødkål, kartofler, brun sovs og hvad der ellers hører sig til. Og fra i morgen følger julefrokosterne med uendelige serveringer af sild og varm leverpostej og fristende fade med julegodter på hver eneste ledige flade i stuen. Det er hyggeligt og dejligt for folk med en almindelig sund appetit, men det kan være svært at håndtere for dem, der lider af en spiseforstyrrelse. - Al hygge er forbundet med småkager, konfekt eller chokolade, og det kan bare gøre det rigtig svært, når man tænker så meget på mad, fortæller Dea Romme Larsen, der lider af spiseforstyrrelsen BED, Binge Eating Disorder. Det er det, der på dansk kaldes tvangsoverspisning. For Dea Romme Larsen har spiseforstyrrelsen betydet, at hun har haft et anstrengende og stressende forhold til mad i mange år. - Det første, jeg lægger mærke til, når jeg kommer ind i et lokale, er, hvad der står af spiselige ting, og mad har fyldt 90 procent af mine tanker hver dag, fordi jeg altid har skullet kontrollere, hvad jeg spiste, siger hun. I løbet af i år har Dea Romme Larsen været i behandling for sin spiseforstyrrelse. Over flere måneder har hun ført dagbog over, hvordan hun har haft det, og hvad hun har spist og er mødtes med andre med BED til samtaleterapi en gang om ugen. I forløbet har hun også fået lært om mekanisk spisning, hvor man vænner sig til at spise mindre måltider hver tredje time for at kontrollere overspisningen. Hun regner med, at det gør julemiddagen nemmere i år. - Før i tiden skyndte jeg mig at spise første portion og stoppede næsten anden portion ned i halsen, fordi andesteg er noget, man får måske to gange om året, og det smager så godt. I dag er jeg nået dertil, hvor jeg kan sidde og nyde første portion og så stoppe dér, siger hun. Men selvom behandlingen har hjulpet Dea Romme Larsen til bedre at styre tankerne om mad, er BED ikke noget, man nogensinde kommer helt af med. - Det er jo ligesom afhængighed af alkohol. Den vil altid være der. Jeg kan bare ikke holde mig helt fra mad, som alkoholikere kan holde sig fra alkohol, så jeg bliver nødt til at arbejde med det hver dag. Derfor er der også stadig udfordringer i juledagene, fortæller Dea Romme Larsen. For hende er det småkagefadet, tankerne kredser om, nu julen nærmer sig. - Det er faktisk ikke andesteg og risalamande og alt det dér. Det er de åndssvage småkager. Der er jeg nødt til at aktivere mig selv med nogle andre ting, når jeg kommer i den situation, at jeg ikke kan stoppe mig selv, og det forbereder jeg mig på, siger hun. - Det plejer at være sådan, at hvis jeg tager én småkage, bliver det let til 25. I år skal jeg bare spise et normalt antal småkager, og det håber jeg, jeg kan håndtere. Alle julegodterne er ikke den eneste udfordring i juledagene, hvis man har en spiseforstyrrelse. Juleferie betyder også mange dage sammen med hele familien, og det kan gøre det lidt sværere at holde fast i sine egne gode redskaber til at holde overspisningen på afstand, fortæller Dea Romme Larsen. Eksempelvis når familien - med de bedste intentioner - vil hjælpe med at holde styr på, hvad man spiser. - De skal faktisk helst blande sig udenom. Hvis de kan se, jeg er ved at miste kontrollen, skal de ikke sige 'tror du ikke lige, du skulle…', for det er bare at putte benzin på bålet. Jeg er godt klar over det, og jeg er nødt til selv at håndtere det, siger Dea Romme Larsen. Derfor er hendes bedste råd til dem, der holder jul med én, som kæmper med en spiseforstyrrelse, at lade være med at fokusere på maden. - Så må de meget hellere bare spørge, om man er okay eller invitere ud at gå en tur, så man fjerner sig fra maden og får en pause. Det er den bedste hjælp, de kan give.", "annotations": [], "meta": {}, "annotation_approver": null}
{"id": 453, "text": "I spisesalen i en stor gårdvilla i Haslev sidder en kvinde ved et spisebord med otte pladser. Foran hende står en skål halvt fyldt med havregrød, hvis duft svæver gennem værelserne i den store bygning. Kvinden ønsker at være anonym. Hun er bange for, at ekskæresten vil finde hende. Hun har boet på krisecenteret i nogle måneder, fordi hun blev slået af sin kæreste, da de boede sammen i Nordsjælland. Hun lider af smerter på grund af det voldelige forhold fra sin ekskæreste. Derfor ryger hun hash uden for krisecentret. Stofferne får hende til at slappe af. - Her må jeg gerne være påvirket, siger hun. I villaen bor hun sammen med syv andre kvinder, der alle har flere ting til fælles: Vold, en psykisk lidelse eller et misbrug. På Haslev Krisecenter må kvinderne have en psykisk diagnose eller et misbrug af alkohol eller stoffer. Det er kun tilladt på to andre kvindekrisecentre i Danmark, som ligger i Odense og Roskilde. Centret på Sydsjælland slog dørene op i januar 2019, og pædagog Christina Larsen oplever, at mange kvinder gerne vil flytte ind i villaen. - Vi mærkede fra første dag en stor efterspørgsel. Vi afviser en del kvinder, der heldigvis søger hjælp andre steder, men der mangler steder for dem, siger hun. Kvinderne må ikke tage stoffer eller drikke inde på centret, men det er tilladt at være påvirket, når de træder ind ad centrets hvide dør, som har kodelås og kamera. Det er vigtigt at have krisecentre, som også rummer kvinder med psykiske udfordringer eller misbrug, mener Christina Larsen. - Uden denne type krisecentre ville kvinderne ikke være ligestillet med resten af Danmarks kvinder, som har ret til at søge sikkerhed og tryghed. Tidligere har det ikke været muligt at blive indlogeret, hvis man har en psykisk lidelse eller et misbrug, siger hun. Hos Landsorganisationen af Kvindekrisecentre er de glade for at få endnu et center på landkortet, der kan støtte de voldsramte kvinder med misbrug eller psykiske lidelser. - Der er brug for dem. Vi ved fra de almindelige krisecentre, at de desværre må afvise kvinder, og det er jo ikke det, vi er sat i verden for. Vi er her for at støtte voldsramte kvinder, siger sekretariatschef Trine Lund-Jensen. Kvindekrisecentret i Haslev har ikke tal på, hvor mange kvinder de må afvise i døren, men ifølge Socialstyrelsens årsstatistik fra 2018 drejer 59 procent af henvendelserne til kvindekrisecentrene sig om, hvorvidt der er en ledig plads på centret. Her må krisecentrene i halvdelen af tilfældene sige nej til kvinderne på grund af pladsmangel. Derfor er sekretariatschefen ikke overrasket over, at kvinder efterspørger en plads på de centre, der tillader diagnoser og misbrug. - Pladserne er fuldt optaget. Det overrasker ikke, fordi der netop er mangel på denne mulighed, siger Trine Lund-Jensen. I en hvid sofa i villaen, sidder Anne. Hun tager en pause fra at pakke sine ting. Hun skal til at flytte ud efter at have boet på krisecentret i otte måneder. - Jeg har fået hjælp til relationen til mine børn, papirarbejde og til at finde en lejlighed. Stort set med alt, så jeg kan blive et selvstændigt menneske igen, fortæller hun. Ved siden af hende sidder Sara. Hun skal også flytte efter at have boet på centeret i fem måneder. Begge kvinder lider af forskellige diagnoser. Anne siger, at hun har en del forskellige. Sara er bipolar, som tidligere blev kaldt maniodepressiv. Før de flyttede ind i villaen, blev de afvist på forskellige andre krisecentre. Da de endelig kom til Haslev, ændrede det deres liv. - De fem måneder her har lært mig mange ting. Nu er jeg blevet stabil og kan stå på mine egne ben, fortæller Sara, der kom til krisecentret på grund af vold i sit ægteskab. Det er netop opgaven for krisecenteret. At få kvinderne til at stå på egne ben igen, siger Christina Larsen. - Kvinderne, som kommer her, har et liv, der er vendt op og ned på alle parametre. Deres økonomi er slået i stykker, de har ikke en bolig eller de har måttet flytte væk fra deres netværk, siger hun. På krisecenteret i Haslev vil der i fremtiden være to ekstra tallerkener på spisebordet. I 2020 vil centeret udvide fra otte til ti beboere.", "annotations": [], "meta": {}, "annotation_approver": null}
{"id": 454, "text": "I borgerhuset i Dianalund sidder 16-årige Smilla Nyegaard Pedersen og Maja Christensen rundt om et bord med en håndfuld unge på deres egen alder. Alle i lokalet har det tilfælles, at de har mistet en forælder. Hver anden uge mødes de unge i en samtalegruppe for at tale om den sorg, der følger med, når man giver slip på en far eller mor. Maja Christensen har været med i gruppen, siden foreningen PUST oprettede den tilbage i marts. Hun mistede sin far for tre år siden, og gruppen har hjulpet hende med at kunne tale åbent om sin sorg med andre. - Det er en befrielse. Du snakker med nogen, som har oplevet det samme som dig og kan relatere til de følelser, som du også har følt, siger Maja Christensen. For det er ikke det samme at tale med en sorggruppe som at tale med sine venner, fortæller Smilla Pedersen, der mistede sin far for halvandet år siden. - Vi snakker også om, hvordan andre reagerer på ens sorg. Man er ikke alene om, at folk reagerer underligt eller anderledes, fortæller hun. - Jeg kan for eksempel snakke med min mor, men det er en anden sorg, som hun er igennem. Hun mistede sin mand, og jeg mistede min far. Derfor mener Smilla Nyegaard Pedersen, at det er rart at tale med nogen, der har oplevet det samme og er på ens egen alder. - Det betyder, at ingen føler sig alene, siger hun. Efterspørgslen på samtalegrupper, hvor man kan snakke om sine problemer med andre, som er i samme situation, er især stigende uden for de større byer. Det oplever blandt andre Rune Rønne fra Sorø, der i foråret stiftede PUST, som er en forening for samtalegrupper drevet af frivillige. De er gået fra at have en enkelt gruppe i marts om sorg til her fra januar at have otte grupper om alt fra skilsmisse for børn til en samtalegruppe for veteraner. - Der er kommet en stor efterspørgsel. Vi er gået fra at være de opsøgende, til der nu kommer henvendelser til os. I starten havde vi fem frivillige, og nu er vi oppe mod 20 frivillige, siger Rune Rønne. Også foreningen Nevos, der driver samtalegrupper for pårørende til selvmordsofre, oplever et voksende behov for flere grupper rundt omkring i landet. Foreningen har længe haft samtalegrupper i Odense og København, men i efteråret startede de den første gruppe i Slagelse, fortæller faglig leder Elene Fleicher. - Vi oplevede, at folk fra Region Sjælland kom til Odense for at være med i en samtalegruppe. Derfor startede vi en gruppe i Slagelse, og den blev allerede fyldt op kort tid efter, at vi havde meldt den ud. Ifølge Rune Rønne skyldes efterspørgslen på samtalegrupperne, at de tilbud, som findes i det offentlige, ikke er specifikke nok. - Der er nogle specifikke problematikker, som ikke bliver dækket af patientforeninger eller kommunen, siger han. Men efterspørgslen kan også skyldes, at mødet med frivillige kan give en anden åbenhed end kommunale tilbud. Det mener sekretariatschefen i brancheforeningen Rådgivningsdanmark, Trine Nyby, der også oplever en stigende efterspørgsel på frivilligt drevne rådgivningstilbud og samtalegrupper. - Man har en hel anden forudsætning for at mødes. I samtalegrupperne mødes man meget mere i øjenhøjde og ligeværdigt, siger hun. Brancheforeningen har netop åbnet op for at kunne godkende og kvalitetssikre samtalegrupper, fordi der bliver stadig flere af dem.", "annotations": [], "meta": {}, "annotation_approver": null}
{"id": 455, "text": "Et stykke bart er smart. Det mener 15-årige Azad Cosan fra 9. A på Kobberbakkeskolen i Næstved. Selvom temperaturen ligger under otte grader ude i det danske gråvejr, holder det ikke eleven tilbage fra at vise bar hud mellem bukser og sko. - Jeg startede med at have bare ankler, da det kom på mode og andre gik med det. Det er jo bare anklerne. Der er ikke så meget følelse i dem, og jeg mærker ikke rigtig kulden, siger han. Derfor er Azad Cosan heller ikke hoppet i de lange bukser og bluser, selvom kalenderen siger vinter, og læger advarer mod den barhudede trend. Det er nemlig langt fra sundt at blotte huden i længere tid ad gangen, når temperaturen er lav udenfor, siger praktiserende læge i Slagelse Tue Flindt Müller. - Det er ikke anklerne, der tager skade af kulde, men har man kolde ankler, får man også mindre blod til slimhinderne i svælget. Det kan give infektioner, fortæller han. Mennesker bruger huden til at regulere temperaturen. Når vi har det varmt, leder vi blod ud i huden for at holde temperaturen nede i kroppen, og hvis vi fryser, forsvinder blodet fra huden og slimhinderne, så kroppen bedre kan holde varmen. - Afkøling kan svække dit immunforsvar. Når unge møder forskellige mennesker i skolen, bliver de hele tiden udsat for forskellige vira og bakterier. Normalt er vores immunforsvar vant til at bekæmpe dem, men har man været lettere afkølet i et stykke tid, er der stadig en god risiko for at få en forkølelse, siger Tue Flindt Müller. Men lægens råd afskrækker ikke Azad Cosan. - Det ville ikke stoppe mig fra at gå med bare ankler. Vi skal nok ned i syv eller otte minusgrader, før jeg vil overveje at tage tennissokker på. Det ser bare smart ud i stedet for at have lange strømper på, siger han. Ved siden af Azad Cosan står klassekammeraten Mads Green også iført ankelkorte bukser, men mellem kanten på de hvide Nike-sko og bukserne, flugter et par hvide tennisstrømper. - Jeg gik også engang med bare ankler, men jeg stoppede med det, fordi det trendede i Amerika at gå med tennissokker. Det synes jeg er meget federe. Det er også dejligere at gå med tennissokker, lyder det fra Mads Green, mens han skæver til Azads bare hud. - Min stil er også mere dansk, og der går man ikke i tennissokker, svarer Azad Cosan igen.", "annotations": [], "meta": {}, "annotation_approver": null}
{"id": 456, "text": "Om få måneder er 26-årige Stefan Christiansen fra Næstved færdiguddannet fængselsbetjent. Men det er kun med nød og næppe, at han får eksamenspapirerne i hånden. Han måtte nemlig grave dybt i lommerne for at finde penge nok til at gennemføre uddannelsen, der veksler mellem en indtægt med elevløn på 20.000 kroner i praktikken og en SU på 6.243 kroner på skolebænken. - Det kunne ikke lade sig gøre at gennemføre uddannelsen uden at tage ekstravagter eller at spare op på forhånd, fortæller Stefan Christiansen, der også måtte låne penge af sine forældre. Tidligere har Stefan Christiansen arbejdet som tømrer. En erfaring, der ellers er eftertragtet i faget som fængselsbetjent, hvor der i øjeblikket er stor mangel på personale. Men med et tidligere arbejde som håndværker fulgte der også en stabil indkomst. Og den indkomst forsvinder, når man skal ti måneder på skolebænken med en SU, mens regningerne stadig skal betales til hus, bil og barn, mener Stefan Christiansen. - Du har været vant til at tjene 25.000-30.000 om måneden, og så er det skræmmende at skulle ned på et så lavt budget. Den manglende økonomi har også påvirket familielivet, fortæller Stefan Christiansen, der måtte opgive fritidsinteresser og leve med en stor økonomisk bekymring under uddannelsen. - Det er meningen, at når du kommer hjem, skal du slappe af sammen med dit barn, men jeg tænkte hele tiden på økonomien, og hvordan jeg skulle få den til at løbe rundt, siger han. I 2013 besluttede den tidligere socialdemokratiske regering og Enhedslisten, Liberal Alliance og Det Konservative Folkeparti, at elever på uddannelsen fremover skulle modtage SU på skolebænken i stedet for elevløn. Det svarer cirka til en tredjedel af den indtægt, eleverne tidligere fik. Siden er antallet af uddannede fængselsbetjente styrtdykket, og der lige nu mangler cirka 500 betjente for at være oppe på samme niveau som i 2013, vurderer Fængselsforbundet. Derfor er det også på tide at se på fængselsbetjentenes indtægt på skolebænken, mener retsordfører Rosa Lund fra Enhedslisten. - Dem, der kan blive de bedste fængselsbetjente, er nogen, der har gået på en byggeplads som murer eller tømrer, eller tidligere har arbejdet som socialarbejder, siger Rosa Lund. - Men de uddanner sig ikke til fængselsbetjent, hvis de kan se, at de vil slå bunden ud af deres egen økonomi, siger hun. Alligevel er det svært at sige, om der er elevløn på skolebænken i sigte for de personer, der drømmer om en karriere som fængselsbetjent. Det siger retsordfører fra Socialdemokratiet Jeppe Bruus. - Det vil jeg hverken sige ja eller nej til, men det kan sagtens være noget, vi kigger på de kommende år. Vi har behov for flere fængselsbetjente, siger han. Derfor skal man gå tilbage til den ordning, hvor eleverne fik elevløn under hele uddannelsen, mener formand for Fængselsforbundet Bo Yde Sørensen, der sammen med Enhedslisten foreslår at indføre elevløn på skolebænken til 20.000 kroner. - Voksne mennesker, der har fået børn, bil og villa, er ikke interesserede i at tage nogle måneder på SU for at blive fængselsbetjent, siger Bo Yde Sørensen. Stefan Christiansen mener også, at det ville lette presset at få elevløn under hele uddannelsen. - 20.000 kroner om måneden ville gøre, at du ikke føler dig presset. I stedet vil du koncentrere dig om at blive en så god fængselsbetjent som muligt. Derudover peger Stefan Christiansen på, at uddannelsen vil være attraktiv for andre, hvis det blev muligt at få løn under hele uddannelsen. - Så tror jeg, at vi i fremtiden vil få en masse gode fængselsbetjente. For han oplever blandt sine venner i arbejde, at SU’en sætter en stopklods, selvom de synes, at uddannelsen er interessant. - Når jeg fortæller mine venner, at de skal tilbage på SU i en periode, kan de ikke se, hvordan de skal få det til at køre rundt, og så vil de ikke skifte karriere, siger Stefan Christiansen.", "annotations": [], "meta": {}, "annotation_approver": null}
{"id": 459, "text": "Bassen brummer, og lyden fra en elguitar drøner ud af forstærkeren til tonerne af Gasolins 'Det Var Inga, Katinka og Smukke Charley På Sin Harley' i Krummebækgaard Værkstedsskoles aula i Askeby på Møn. Rundt omkring i den store sal suser sminkede elever frem og tilbage i farverige kostumer for at gøre sig klar til generalprøven på deres teaterforestilling 'Vimmersvej'. Nogle af dem går på Krummebækgaard Værkstedsskole, som er en erhvervsskole for psykisk sårbare unge mellem 16 og 30 år, andre er folkeskoleelever fra 7. klasse på Stege Skole. Som noget nyt er de to skoler nemlig gået sammen om en fælles teaterforestilling. - Min tanke har været at lave inklusion så det basker, hvor eleverne får et fællesskab på trods af deres forskellige baggrunde, siger Pia Legaard Rasmussen, der er behandlingsleder på Krummebækgaard og instruktør af forestillingen. Scenen forestiller en bodega fra 70’erne med nøddebrune træmøbler, hvor der står tomme ølflasker og askebægere fyldt med cigaretter på bordene. I en af stolene sidder 21-årige Jack Mikkelsen klædt ud som pølsemand og øver sine replikker. - Jeg bliver ligesom trukket ud af det, der sker i mit hoved, når jeg spiller skuespil, fortæller han. Jack Mikkelsen går på Krummebækgaard Værkstedsskole, fordi han blandt andet har diagnosen Tourettes syndrom. Sygdommen giver ham tics, hvor det gibber i hele kroppen, og han kan have svært ved at styre sin stemme. Men når han går på scenen, forsvinder de. - Så glemmer jeg det, der sker oppe i hjernen, så det hjælper mig rigtig meget til at slappe af, siger Jack Mikkelsen. Samtidig er det at gå på scenen med til at give andre et mere nuanceret billede af, hvordan det er at have en diagnose. - Det er lidt irriterende, at der er mange, der sammenligner Tourettes syndrom med nogen, der råber pik og patter, for sådan er det altså ikke altid, og sådan er det ikke for mig i dag, siger Jack Mikkelsen. - Derfor er det også sjovt at være med og lære alle de andre at kende og få et fællesskab om noget andet. Ved bodegabordet ved siden af står Maria Overgaard fra 7. klasse på Stege Skole og gør terningespillet klar til forestillingen. Også hun peger på fællesskabet som det bedste ved at være med. - Jeg synes, det er fedt at være med og lære en masse nye venner at kende og komme ud af sin egen verden, siger hun. Eleverne har på det seneste øvet hver dag, og Pia Legaard Rasmussen har kunnet se under prøverne, hvordan elever fra begge skoler får en større forståelse for hinanden. - De har alle gået i almindelig folkeskole på et tidspunkt, hvor mobning har været kodeordet. Så det er bare så fint at lave sådan noget her, hvor mobning er ikkeeksisterende, og hvor man kan få noget til at flyve sammen, uanset baggrund og intelligens, siger hun.", "annotations": [], "meta": {}, "annotation_approver": null}
{"id": 460, "text": "Kattegatforbindelsen skal etableres, men det skal være i form af en undervandstunnel fra Kalundborg Havn. Det mener foreningen Røsnæs Udvikling og Beboerforening, - Man har en unik perle her på Røsnæs, som blev naturkanon sidste år. Området er et åndehul for Kalundborg og store dele af Sjælland. Det tror jeg ikke på, at man vil spolere, siger Mogens Anholm, der er næstformand i Røsnæs Udvikling og Beboerforening. Foreningen mener, at det er godt med en forbindelse mellem Sjælland og Jylland, så længe det ikke er i form af en motorvej hen over Røsnæs. - Danmark har brug for en Kattegatforbindelse, og mange mennesker vil gerne transportere sig fra den ene landsdel til den anden. Men vi mener, at det skal være en motorvej sydøst om Kalundborg, der går ned i en tunnel mellem Asnæs og Sydsamsø, siger Mogens Anholm. Næstformanden understreger også, at en undervandstunnel vil styrke industrien i området, og , kan Mogens Anholm godt se fordele ved at få en fast forbindelse mellem Jylland, Samsø og Sjælland. - Jeg tror, at erhvervslivet på Samsø ville have glæde af det. Forbindelsen skal bare ikke gå udover naturområderne, og på Sydsamsø vil den ikke skade lige så meget, siger han. Et delkommissorium skal nu undersøge indledende muligheder for en fast Kattegatforbindelse, hvor der tidligere har været forslag om, at forbindelsen på Sjællandssiden skal gå over Røsnæs, halvøen Asnæs eller via Sjællands Odde. Overvejelserne følges nøje på det økologiske landbrug Mineslund, midt på Asnæs, hvor Eirik Vinsand har en gård i et Natura 2000-område. - Det er ikke noget, jeg er begejstret for. Forbindelsen vil smadre hele halvøen. Den ville smadre min ejendom, og den ville være intet værd, hvis der kommer en forbindelse. Landmanden er heller ikke interesseret i, at forbindelsen skal blive en motorvej over nabohalvøen Røsnæs. - Jeg kan heller ikke forestille mig, at man vil lægge en motorvej henover Røsnæs. Først skal man igennem Kalundborg, og der ligger også en masse huse på halvøen. Det giver ingen mening, siger Eirik Vinsand, som håber på, at embedsmændene vil kigge grundigt på naturområderne, før de træffer en beslutning. Derfor mener landmanden også, at det giver bedst mening at lægge forbindelsen som en tunnel i vandet. - For Kalundborg vil det også være en fantastisk gevinst, at man ligger midt i smørhullet mellem Danmarks to største byer, siger Eirik Vinsand. , og hvis forbindelsen skal forlænges med en undervandstunnel fra Kalundborg Havn, vil det blive endnu dyrere. Men det er prisen værd for ikke at spolere naturen, mener Mogens Anholm. - Jeg ved godt, at det er meget dyrere at lave en tunnel end en fast broforbindelse, men der tror jeg, at vi skal forlænge afdragsprofilen. Det behøver ikke kun at være én generation, der skal betale den, siger han. Dansk Industri vurderer, at en Kattegatforbindelse realistisk set kan være klar til brug i 2035-2040.", "annotations": [], "meta": {}, "annotation_approver": null}
{"id": 461, "text": "Når Falcks 400 gule og grønne ambulancer i fremtiden rykker ud, så vil ambulanceredderne være udstyret med et blødnings-kit, der kan stoppe livsfarlige blødninger som følge af skyderi eller kraftige eksplosioner. Det ekstra inventar skyldes, at verden har ændret sig, og ambulanceredderne nu skal ud til eksempelvis bandeskyderier eller potentielle eksplosioner i forbindelse med et terrorangreb, siger Jakob Wohlgemuth, der er regionsdirektør for Falcks ambulancetjeneste i Region Sjælland. - Vi er forpligtet til at udvikle os i forhold til den efterspørgsel, der er. Vi kan se, at de opgaver, vi rykker ud til, har ændret sig, og derfor bliver vi nødt til at tilpasse os, siger han. Det nye kit er indrettet, så det hurtigt kan betjenes både af reddere og af borgere, så de kan gøre en forskel med det samme. - Mange af delene i den nye taske var faktisk i ambulancen i forvejen, men nu har vi samlet udstyret i en taske, fordi tid er så væsentlig en faktor i de her tilfælde. Derfor er det vigtigt, at redderne kan tage udstyret med hurtigt og hjælpe tilskadekomne med det samme, siger Jakob Wohlgemuth. I parkeringskælderen hos Falck-stationen i Ringsted er ambulance-instruktør Rasmus Stein meget tilfreds med, at de har fået det nye blødnings-kit. Han mener, at det kan spille en afgørende rolle i akutte situationer, hvor det gælder liv og død. - Det handler jo meget om tid, når vi skal stoppe voldsomme blødninger, og derfor kommer den her taske til at gøre en forskel, fordi den er pakket med de vigtigste remedier, siger han. Derudover giver det nye udstyr også mulighed for hjælp fra borgere i nærheden af eksplosionen eller skyderierne, hvis der er mange sårede. - Det er vigtigt i en situation, hvor der er mange tilskadekomne. Der er vi kun to reddere, og der er det vigtigt, at vi kan få hjælp af civile, så vi kan kaste tasken over til dig og instruere på afstand, hvordan du kan hjælpe, siger Rasmus Stein. Blødningskittet er et supplement til det eksisterende ambulanceudstyr og består af specielle bandager, tourniqueter og speciel gaze til at stoppe blødningen.", "annotations": [], "meta": {}, "annotation_approver": null}
{"id": 462, "text": "’Bare vent til du ser overskriften i morgen, siger en stemme bag mig,' læser 14-årige Elisabeth Witthøft fra Kalundborg højt. I dag kan hun læse fra en helt almindelig bog, men sådan har det ikke altid været. For et år siden læste Elisabeth Witthøft på samme niveau som en elev i tredje klasse, selvom hun gik i syvende klasse. - Jeg havde svært ved at afkode, hvad der stod, og så hakkede jeg meget. Jeg glemte også det, jeg lige havde læst. Det var en krig for mig at læse, fortæller hun. Elisabeth Witthøft er langt fra den eneste elev i Kalundborg, der kæmper med læsningen. I skoleåret 2018/2019 dumpede hver fjerde elev i kommunen i fagene dansk og matematik i standpunktskaraktererne eller til de skriftlige afgangsprøver i 9. klasse. Det viser Kalundborg Kommunes egen kvalitetsrapport for folkeskoleområdet. På landsplan er det 89,8 procent af eleverne, der består dansk og matematik. På grund af Elisabeth Witthøfts lave læseniveau valgte hendes forældre at betale 24.000 kroner for en privat læsevejleder. Det er de bedste penge, familien har brugt, siger Elisabeths mor Jeanette Witthøft. - Elisabeth havde nogle udfordringer i dansk, som vi ikke kunne se os ud af, og som skolen ikke havde ressourcer til at hjælpe hende med. Hver mandag i et år er Elisabeth Witthøft blevet undervist af en privat læsevejleder, og det har løftet hende fra 3. klasses niveau til 8. klasses niveau i læsning. - Den opmærksomhed, jeg får, er anderledes end den, jeg får i skolen. Her får jeg nogle hæfter, jeg ikke har fået før, og jeg lærer nogle nye metoder til at huske ordene, siger Elisabeth Witthøft. Pernille Ahrenkiel er Elisabeths læsevejleder. I 15 år var hun lærer i folkeskolen, men stoppede, fordi hun oplevede en mangel på ressourcer, der betød, at hun ikke kunne bruge sin viden som læsevejleder til at lære børnene at læse. I dag tilbyder hun privat læsevejledning, og der er venteliste på hendes undervisningstimer. - Jeg har børn fra femte klasse, der måske kan to bogstaver. Det er en katastrofe, fortæller Pernille Ahrenkiel. Formanden for interesseorganisationen Skole og Forældre, Rasmus Edelberg, mener, at folkeskolen generelt har problemer med at løfte svage læsere. - Men det bør ikke være nødvendigt for forældre at købe hjælp til den slags, understreger formanden. Direktør for Børne-, Skole- og Familieområdet i Kalundborg Kommune Michael Gravesen indrømmer også, det ikke er godt nok, at kun 75 procent af eleverne i kommunen består dansk og matematik. - Det er skolens opgave at lære børnene at læse. Vi kan ikke give et entydigt svar på, hvorfor vores faglige niveau ligger, hvor det gør, men skoler på tværs af Kalundborg Kommune arbejder på opgaven, siger han. Direktøren mener dog, at der er tale om en samfundstendens, når forældre vælger at betale private lærere for at forbedre deres børns læseevner. - At forældre supplerer folkeskolen med individuel undervisning til deres eget barn er en samfundstendens. Det svarer til, at man træner fodbold i den lokale forening, og man betaler sig til en særlig individuel fodboldtræning. Det skulle gerne spejle, hvor dygtig man bliver til fodbold, siger han. Jeanette Witthøft mener dog, at det har været en nødvendig prioritering for familien at betale sig til en læsevejleder, selvom det koster 500 kroner om ugen. - Vi har to helt almindelige jobs, men vi vil finde pengene, fordi vi vil give vores børn de bedste forudsætninger. Det er der mange, der ikke har råd til, siger hun. Læsevejleder Pernille Ahrenkiel oplever også, at der er tale om almindelige familier, der er villige til at betale for hendes hjælp. - Jeg oplever ikke, at det er særligt velstillede forældre, der kommer. Det er helt almindelige familier, fordi de ved, hvor afgørende læsning er for deres børns fremtid, siger Pernille Ahrenkiel. Selvom kapitlet om folkeskolen endnu ikke er slut for Elisabeth Witthøft, har hendes nye læseevner givet hende blod på tanden til at åbne endnu flere bøger i fremtiden. - Jeg skal måske på gymnasiet, siger hun.", "annotations": [], "meta": {}, "annotation_approver": null}
{"id": 463, "text": "Det ligner små iskrystaller, der glitrer på jorden langs række 30 ved solvarmeanlægget hos SK Forsyning på Halsskov ved Korsør. Men krystallerne er knust glas fra 21 solvarmepaneler, der natten til torsdag blev ødelagt af ukendte gerningsmænd. - Jeg tænkte, at det simpelthen ikke kan være rigtigt. Solvarmeanlægget er det eneste i Danmark, der har været udsat for denne form for vandalisme, fortæller energichef i SK Forsyning Carsten Lunde. Virksomheden blev torsdag morgen kontaktet af en borger, der havde set de knuste glasruder på en gåtur, og hærværket ærgrer energichefen. - Det må være nogen, der ikke synes om grøn energi og fossilfri brændsel, siger Carsten Lunde. Det vil koste over 20.000 kroner per ødelagt panel at udbedre skaderne. Derudover vil en forsikringssag for forsyningsselskabet løbe op i mindst 400.000 kroner, og omkostningerne kan blive endnu større, vurderer energichefen. Firmaet ved nemlig endnu ikke, om der er gået hul på slangerne inde i solvarmepanelerne, der leder varmen videre. - Er der hul på slangerne, betyder det, at vi skal have sat helt nye paneler op i denne række. Panelerne har et par måneders leveringstid, og i den periode vil vi ikke kunne levere CO2-neutral varme på anlægget, lyder det fra Carsten Lunde. Han understreger dog, at det ikke betyder, at borgere, der normalt modtager varme fra anlægget, skal fryse i perioden. Varmen kan nemlig produceres fra gaskedler som alternativ. Solvarmeanlægget blev opført sidste år og er i alt 11.700 kvadratmeter stort, hvilket svarer til cirka halvanden fodboldbane. Det forsyner omkring ti procent borgerne i Korsør med varme. SK Forsyning har installeret kameraovervågning på selve varmeværket, men fik afslag på at gøre det samme ved solvarmeanlægget. - Vi har desværre ikke fået tilladelse til at sætte kameraovervågning op på hele området, fordi der går en offentlig sti gennem området, fortæller Carsten Lunde. Firmaet vil nu igen henvende sig til myndighederne og søge om tilladelse til at kameraovervåge området efter episoden. SK Forsyning har også haft planer om at sætte hegn op omkring solvarmeanlægget for at kunne holde får, der kunne græsse blandt solpanelerne. Energichefen tvivler dog på, at et hegn vil holde fremtidige gerningsmænd væk. - Hvis man har de tilbøjeligheder, kommer man ind, hvis man gerne vil det, siger Carsten Lunde. Sydsjællands - og Lolland-Falsters Politi bekræfter, at de har modtaget en anmeldelse om hærværket ved solvarmeanlægget. - Det er tale om groft hærværk. Vi har sendt en efterforsker derned til formiddag for at undersøge, hvilket redskab der er blevet brugt til at begå hærværket, fortæller vagthavende hos Slagelse Politi John Krohn. Sydsjællands- og Lolland-Falsters Politi efterspørger desuden lokale vidner, der har været i området fra onsdag middag til tidlig morgen torsdag. SK Forsyning håber, at henvendelser fra lokale kan hjælpe med at opklare hærværket.", "annotations": [], "meta": {}, "annotation_approver": null}
{"id": 464, "text": "Et kinesisk tegn på anklen, en rose på håndleddet eller måske ekskærestens navn på overarmen. Engang var tatoveringer noget, man fik for livet. Men i dag får mange fjernet tegningen på huden igen - og endnu flere ønsker det. En af dem er 29-årige Mie Holmeskov Sørensen fra Haslev på Sydsjælland. I ti år har navnet 'Helen' prydet hendes arm. - Det er min ekskærestes navn, jeg har stående, som jeg ikke gider at blive mindet om længere. Jeg er videre med mit liv, siger Mie Holmeskov Sørensen og fortæller, at hun er i kontakt med flere laserbehandlingssteder i ønsket om at få tatoveringen fjernet. Det er netop udbredelsen af lasermaskiner, der har sat skub i tendensen, hvor flere ønsker tatoveringerne fjernet igen. Der findes ingen officielle tal over, hvor mange der får fjernet deres tatoveringer, men ifølge professor og overlæge på Tatoveringsklinikken på Bispebjerg Hospital Jørgen Serup er der mange, der fortryder blæktegningerne, når livet tager en ny drejning, eller en modetendens forsvinder. - I dag er det 20-30 procent, der har tatoveringer, som ønsker at få dem fjernet. Og så er det nok halvdelen af dem, der faktisk får fjernet tatoveringen, men det sande tal kender vi ikke, siger Jørgen Serup. En af dem, der har taget skridtet og sat sig i behandlingsstolen ved Don't Fear Ink i Næstved, er 37-årige Henrik Funch Madsen fra Bornholm. Han ønsker at fjerne noget af sin gamle tatovering, så der kan være plads til et nyt billede på overarmen. - Jeg skal have fjernet en tatovering, jeg har haft, siden jeg var 17 år. Den er på min overarm, og det er sådan noget kruseduller og nogle datoer for mine børn. I stedet ønsker Henrik Funch Madsen at få nyt blæk på armen i form af en løve, som er mere sammenhængende i udtrykket. Ved siden af stolen sidder 24-årige Robin Ekelund. Han ejer salonen og skal føre laseren på Henriks arm. - Det gør meget mere ondt end at få en tatovering. Jeg vil ikke lyve for folk, for det gør rigtig ondt, siger Robin Ekelund. Han oprettede oprindeligt laserbehandlingen i sin salon, fordi det er lettere at lave cover-ups og dække ældre tatoveringer, hvis noget af blækket er fjernet fra den gamle tatovering. Men nu får Robin Ekelund på daglig basis henvendelser fra folk, der gerne helt vil have fjernet deres tatovering. - Tidligere var det en trend at sige, at en tatovering er for evigt. Men folk ved ikke, at blæk vandrer i kroppen. Derfor er en tatovering heller ikke så pæn, som den var for 20 år siden, siger han. At flere vil have fjernet deres tatoveringer mærkes tydeligt hos Danske Professionelle Uafhængige Laserbehandlere, som de seneste ti år har oplevet et boom i antallet af kunder. - Det har boomet, dels fordi flere unge uovervejet har fået nye tatoveringer. Tatoveringerne er også blevet billigere, og man har nemmere adgang til tatoveringerne, og så fortryder man hurtigere, siger talskvinde Liz Kierstein. Derudover mener hun, at kendte har gjort det til en trend at have en ’ren’ krop igen, og det får flere unge til at følge trop. - Nu kommer der nogle kendte frem, som får tatoveringer fjernet. Det gælder blandt andre Stephanie ’Geggo’ Salvarli fra Bryggen. Når hun vil have nogle af sine tatoveringer fjernet, så vil andre unge også have det. Det er en bølge, der ruller i gang, siger Liz Kierstein. Men professor og overlæge Jørgen Serup advarer om, at de ikke skal forvente en ren arm igen, efter de har fået laserbehandling. - Mange har den naive opfattelse, at en tatovering kan viskes væk, som hvis man bruger et viskelæder. Det er slet ikke sådan. Det er måske halvdelen af tatoveringen, der kan fjernes bare nogenlunde pænt. Det resterende kan ikke fjernes, og der vil være pigmentrester tilbage.", "annotations": [], "meta": {}, "annotation_approver": null}
{"id": 465, "text": "Modtager du mistænkelige venneanmodninger fra personer på Facebook eller underlige e-mails fra kontakter, der vil have dit NemID eller kontonummer, ringer alarmklokkerne nok hos de fleste. Men det filter kan være svært at have for mennesker med udviklingshandicap. En til to gange om ugen bliver Handi Forsikring, som er et forsikringssamarbejde mellem Landsforeningen LEV og Codan, ringet op af mennesker med mentale handicap, der er blevet narret til at udlevere deres NemID via telefonen eller de sociale medier. En af dem er John Allan Poulsen fra Holbæk, der er kognitiv handicappet. Han har flere gange prøvet at blive snydt af personer, som har lokket ham til at sende penge. . I 2017 blev John Allan Poulsen svindlet for flere tusinde kroner af en person, der kaldte sig Simone på Facebook. - Jeg troede, hun ville overraske mig og sætte penge ind på min konto. Men så skete der noget, som aldrig skulle være sket. Det var NemID. Det er, hvad folk går efter, fortæller John Allan Poulsen om episoden i dag til DR Sjælland. John Allan Poulsen mente, at \"Simone\" virkede som en sød pige, men dagen efter han havde udleveret sit NemID til hende, blev der trukket 17.500 kroner på hans konto. Pengene blev aldrig fundet igen. - Jeg tænkte: Nu ryger du ud af din lejlighed, fordi der ikke er penge på kontoen, fortæller John Allan Poulsen, der måtte låne 12.000 kroner i banken for at dække overtrækket. Efter de mange tusinde kroner var forsvundet på kontoen, troede John Allan Poulsen, at han havde lært lektien. Alligevel gik der ikke længe, før den var gal igen. Kort tid efter episoden med \"Simone\" ringede John Allans telefon en onsdag eftermiddag. - De ringede og sagde, at de var fra Holbæk Kommune og fortalte, at jeg havde fået penge tilbage fra Udbetaling Danmark, fortæller John Allan Poulsen. Personen i telefonen fortalte, at vedkommende skulle bruge John Allan Poulsens NemID, hvis han ønskede at få udbetalt pengene. - Der faldt jeg i igen, fortæller John Allan Poulsen, der efterfølgende opdagede, at svindlerne havde ringet til andre borgere i området fra en stjålet telefon. - Jeg ved ikke, hvor jeg havde de tanker fra på det tidspunkt. Jeg tænkte, at det var nok rigtigt, siger John Allan Poulsen, der fik det meste af beløbet tilbage på kontoen, efter svindlerne havde trukket næsten 4.000 kroner. Sammen med sin hjemmevejleder Henrik Sørensen har John Allan Poulsen sat sig for at advare andre borgere i Holbæk Kommune med et kognitivt handicap om, at man ikke skal oplyse sit NemID eller sine bankoplysninger til andre. - Det kan ende endnu mere galt, hvis vedkommende laver en kopi af dit NemID, så de hele tiden har adgang til din konto, siger John Allan Poulsen. Ifølge hjemmevejleder Henrik Sørensen er personer med mentale handicap vant til at få hjælp af andre, og derfor udviser de ofte stor tiltro til andre mennesker. - De har ikke den naturlige skepsis, som vi andre måske har. Derfor falder de også i, når nogen prøver at snyde dem på denne måde, siger han. Forsikringskonsulent i Handi Forsikring Jens-Kristian Møller oplever, at flere mennesker med kognitive handicap bliver svindlet. - Inden for det seneste år til halvandet er der sket en voldsom stigning. Det hersker der ingen tvivl om. Mange af vores borgere er tvunget til at have et NemID, selvom de dårligt nok kan håndtere det, siger Jens-Kristian Møller. Ofte er der ingen kære mor, hvis svindlerne har hævet penge eller optaget lån ved at misbruge de udleverede oplysninger. - Hvis man har været uagtsom og givet en tredjemand sine oplysninger, er udgangspunktet, at man står, som om man selv har godkendt lånet digitalt - også selv om man er blevet franarret sine oplysninger, fortæller Dan Jordy, der er advokat og partner i Advodan Holbæk-København. Der er dog hjælp at hente, hvis man som kognitiv handicappet vil undgå at blive snydt, lyder det fra advokaten. - Man kan gå ind på borger.dk og oprette en såkaldt kreditadvarsel. Hvis der sker noget uregelmæssigt, som pengeinstitutterne skal være særligt opmærksomme på, får de det at vide, siger Dan Jordy.", "annotations": [], "meta": {}, "annotation_approver": null}
{"id": 466, "text": "- Hamburgerryggen lægger jeg her, fortæller Ibrahim Almuslem og placerer pålægspakkerne med den længste holdbarhedsdato bagerst i stakken i køledisken. Ibrahim Almuslem kom til Danmark fra Syrien i 2018, og lige nu er han knap halvvejs gennem sin integrationsuddannelse, IGU, i Kvickly i Kalundborg. - Når jeg kommer på arbejde om morgenen, fylder jeg op på hylderne, og så hjælper jeg og servicerer kunderne, siger han. Ibrahim Almuslem har et år tilbage af sin praktik på IGU-uddannelsen. Fire dage om ugen arbejder han i Kvickly, og én dag om ugen er han på danskkursus. Selvom det 20 uger lange danskkursus er obligatorisk for IGU-forløbet, er Ibrahim Almuslem ikke i tvivl om, hvor han lærer mest dansk. - Det er ikke nok kun at være på sprogskole for at lære dansk. Du lærer også dansk, når du taler med kunderne og cheferne. Det er i Kvickly, at jeg har lært mest dansk, siger han. For 3,5 år siden indførte den tidligere regering sammen med arbejdsmarkedets parter en særlig integrationsuddannelse på to år. Uddannelsen er en blanding af arbejde til elevløn og minimum 20 ugers danskundervisning og skulle være med til at få de mange flygtninge hurtigt ud på arbejdsmarkedet. Siden er der på landsplan oprettet 2.377 IGU-forløb, men der er stadig stor forskel på, hvor uddannelsen bliver brugt. For eksempel er over 50 flygtninge startet i IGU-forløb i Kalundborg og Faxe siden 2016, mens det kun er 24 i Slagelse og 5 i Stevns Kommune, viser tal fra Styrelsen for International Rekruttering og Integration. Ifølge Rasmus Brygger, chefkonsulent i Dansk Arbejdsgiverforening, bør ordningen bruges langt mere. - I mange kommuner er det stadig kun mellem 30 og 50 procent af flygtningene, som er i arbejde. For eksempel er kommuner som Sorø og Slagelse bagud med at få flygtninge i arbejde, og der vil jeg da opfordre til, at man tager alle redskaber i brug, særligt IGU'en, siger han. I Slagelse har udfordringen foreløbigt været, at interessen fra virksomhederne ikke har været overvældende, fortæller Thomas Clausen (EL), der er formand for social- og beskæftigelsesudvalget. Men udvalget er i øjeblikket ved at drøfte, om man skal prioritere IGU-ordningen mere. - Uddannelsen er en mulighed, og den skal selvfølgelig udnyttes i det omfang, at borgerne er indstillet på det, og virksomhederne er modtagelige, siger han. I bagerafdelingen i Kvickly Kalundborg står Mohammed Fahran Ali og former træstammer. I sommer blev han ansat som bagerelev i Kvickly Kalundborg efter at have været gennem integrationsgrunduddannelsen samme sted. - Jeg er rigtig glad. Det betyder meget for mig, at jeg er blevet ansat som bager. Først kunne jeg ikke tale dansk. Nu taler jeg dansk med mine kollegaer og mine venner, siger Mohammed Fahran Ali, der oprindelig er uddannet skrædder i Syrien. Ved siden af står kollega og bagermester Tommy Jensen, som har været en del af Mohammed Fahran Alis forløb fra starten. - Han har kæmpe talent inden for faget. Det kunne vi se med det samme, da han startede. Han har også en energi, og han har skruet hænderne rigtigt på. Vi havde nok ikke fundet hinanden uden forløbet. Ved køledisken håber Ibrahim Almuslem også at få en elevplads i butikken, når hans IGU-forløb er færdig. - Jeg håber, at jeg får et arbejde her, for jeg er rigtig glad for det, og jeg er glad for mine kollegaer og min chef. En elevplads kan sagtens blive en realitet, mener leder Kirsti Thygesen. - Hvis han fortsætter det næste år, ser vi også en mulighed for at ansætte ham som elev. Det er faktisk svært at få elever, og han er ligeså god en kandidat som alle andre. Vi skal bruge lidt energi på sproget, og så mangler vi bare det skriftlige. Der findes endnu ikke en opgørelse over, hvor mange flygtninge der rent faktisk kommer i arbejde efter deres IGU-forløb. Blandt andet fordi mange stadig er i gang med den toårige uddannelse. Men en rundringning til 12 kommuner på Sjælland viser, at knap to tredjedele af de 57 flygtninge, der indtil nu har afsluttet en integrationsgrunduddannelse, i dag er i enten job eller uddannelse. Lidt over en tredjedel er i dag på dagpenge eller anden ydelse. De foreløbige erfaringer er i Rasmus Bryggers øjne et tegn på, at ordningen er en succes. - Udgangspunktet var jo, at rigtig få flygtninge var på arbejdsmarkedet, så hvis man kan få to tredjedele i gang gennem det her forløb, synes jeg, det er rigtig flot, siger han og fortsætter: - Men vi ser selvfølgelig gerne, at det bliver 100 procent, så jeg vil klart opfordre til, at man lærer af de kommuner, der har mest succes med ordningen, for der er potentiale for, at man kan gøre det endnu bedre, siger Rasmus Brygger. Også Vibeke Jakobsen, der er seniorforsker ved VIVE, Det Nationale Forsknings- og Analysecenter for Velfærd, mener, at de få, foreløbige erfaringer ser lovende ud. - For det er en gruppe, der normalt er rigtig svært at få ind på arbejdsmarkedet. For det første har de sproglige problemer, og dernæst har de kompetenceproblemer og kender ikke det danske arbejdsmarkedsforhold, siger hun. Til at begynde med løb IGU-ordningen kun som et forsøg frem til 2019, men den blev sidste år forlænget til 2022.", "annotations": [], "meta": {}, "annotation_approver": null}
{"id": 467, "text": "I et mørklagt lokale i Ringparken i Slagelse kaster blå lysstofrør et dæmpet lys på en lydtæt vokalboks med skumgummivægge og mikrofon. Mørket bliver afbrudt af røde, grønne og gule lysglimt, når en lydmixer, der er koblet til en ældre Macbook, kaster glimt fra sig. - Det er her, hvor der bliver fyret noget musik af, lyder det fra 25-årige Farhan Xassan, der retter på sine blå Ray Ban-briller og sætter sig ved computeren og får højtaleren til at sende tonerne af de nyeste numre ud i lokalet. I studiets gule fløjlsofa sidder Mehmet Taser og manager Ahmed Mohamed Ali Alasow. Fyrene begynder alle at rokke med hovederne frem og tilbage, mens de lytter intenst til teksten. - Drengene rapper om det, de ser, det de hører, og det de oplever. Musik handler om følelser og oplevelser. Hvad man føler bliver lavet om til lyd, og her kan de unge lave musik i en ordentlig kvalitet, siger Farhan Xassan, der har nøglerne til studiet. Han er betalt af ungdomsskolen Rosenkildegården i Slagelse for at holde studiet åbent to gange om ugen, og nogle gange lukker han også døren op for de unge i weekenden, hvis et nyt nummer skal indspilles. De unge mænd i boligområdet har selv bygget studiet i februar sidste år med midler fra den lokale ungdomsskole. I november fik et ungdomshus på Motalavej i Korsør bevilliget 10.000 kroner til at bygge deres eget interimistiske studie, og også i Aarhus har pladeselskaber som Universal Music et lydstudie, hvor etablerede kunstnere som Marwan, Iswaal og Shooter Gang har kreeret numre til hitlisterne. Studierne har det tilfælles, at flere af kunstnerne kommer fra områder på regeringens ghetto-liste. Og selvom studierne har hver deres størrelse, jagter fyrene den samme drøm: At være den næste på toppen af Spotify. I starten af januar var 'Pub G' med Branco og Larry 44, 'Limbo' med NODE og Gilli og 'Kærlighed' fra ATYPISK feat Gilli og Kesi blandt top fem på hitlisten Danmark Top 50 på Spotify. Og det undrer ikke Ahmed Mohamed Ali Alasow, der fortæller, at alle er urbanartister og fra udsatte boligområder på den ene eller anden måde. - Når man kommer fra et socialt belastet område, er musikken en god måde at være kunstnerisk på. Jeg tror, at hvis de har boet i Gentofte, så har musikken måske ikke haft så høj en prioritet for dem, siger han. Ahmed Mohamed Ali Alasow scroller på sin telefon. Han finder et nummer frem, som to af hans artister udgiver i det nye år i samarbejde med et pladeskab. - Det er Speedy x Shariffos nye single 'Lino'. De har også lavet en musikvideo, siger Ahmed Mohamed Ali Alasow og trykker play på telefonen. - Nummeret får dig til at danse. Det får dig i bedre humør. De her to drenge har et unikt talent, som jeg ikke har hørt længe. De har deres egen rytme og sprog. Det er tilfældigt, at 22-årige Ahmed blev manager. Men efterspørgslen på urbankunstnere er blevet så stor, at han hurtigt blev en mellemmand for de håbefulde sangere og de eftertragtede pladeselskaber. - Jeg var nødt til at google, hvad en manager egentlig var. Jeg kunne læse, at det var en, der tog 20 procent for musikken og fiksede ting for artisterne. Der var ikke meget hjælp at hente. Men efter Ahmed Mohamed Ali Alasow var til en fest hos Universal Music Denmark, begyndte han at få kontakter i musikbranchen. Her gik det op for ham, at det var en fordel at være vokset op på Motalavej i Korsør. - Området har gjort mig mere social, og jeg har været nødt til at kunne afkode mennesker og forstå en mangfoldig kultur. Det har måske været med til at uddanne mig til musikbranchen, hvor man skal være god til at tale med mennesker. Musikken er dog ikke det eneste, der taler for sig selv, når unge kunstnere jagter pladekontrakter. Det er også vigtigt, at udstrålingen er i orden, mener Ahmed Mohamed Ali Alasow. - Jeg kigger efter personlighed. Jeg kigger efter lyd, og jeg kigger efter karisma. Hvis du ikke har personlighed, er der ikke noget substans i musikken, siger han. Ahmed Mohamed Ali Alasow er også sikker i sin sag, når det gælder ambitionerne med hans kunstnere. - Jeg håber, at jeg inden for et par måneder har en top 50 single liggende med Speedy x Shariffo, og inden for et år har jeg alle mine tre artister herinde. Så snart det sker, skal det fejres med to eller tre flasker champagne. I studiet i Ringparken rejser Mehmet Taser sig fra den bløde sofa og tager høretelefonerne ned over de mørke krøller inde i vokalboksen. - begynder han at synge i mikrofonen, mens hænderne bevæger sig i takt til musikken. Han er 18 år gammel, og sammen med resten af de unge fyre sigter han mod at ramme toppen af streamingtjenesternes hitlister. - Det er en dejlig følelse at stå inde i boksen, fordi du føler dig helt alene. Du føler, at du kan synge derudaf og rappe lige det, du har lyst til. Det giver dig noget motivation til at synge, og du føler dig professionel, fortæller han. Drømmen er at skabe noget musik, som folk enten kan feste eller relatere til. - De tekster, der bliver rappet om, handler om gaden. Både de positive og negative ting. Det følger med, når man bor i et udsat boligområde, tilføjer Farhan Xassan og henviser til kriminaliteten. Og det er faktisk grunden til, at studiet i Ringparken blev bygget. For at holde de unge væk fra kriminaliteten og gaden. - Her kan de synge om de dårlige ting, og hvad der sker med dig, når du havner i kriminalitet. Men de kan også synge om ren hygge med drengene og de adskillige gode ting, der sker rundt omkring, siger Farhan Xassan. Ifølge Ahmed Mohamed Ali Alasow er der en indlysende forklaring på, at pladeselskabernes jagt på kunstnere foregår i ghettoområderne og ikke i provinsen eller storbyen. - Pladeselskaberne går efter penge. Og pengene er lige nu i de udsatte boligområder, fortæller han. Men det er ikke kun musikken, der vækker opsigt fra områder på ghettolisten. - De udsatte boligområder er eksport for alt mode, film, kultur og sprog. Det er ikke unormalt, at din 13-årige datter har en plakat hængende med Gilli på værelset. For ti år tilbage var det måske Nik og Jay, der hang der. Der er meget talent fra de udsatte boligområder. Selv bæltetasken startede her, siger Ahmed Mohamed Ali Alasow.", "annotations": [], "meta": {}, "annotation_approver": null}
{"id": 468, "text": "- Hvis vi går herhen, hænger jeg som den første i rækken, fortæller Sophie Jørgensen og peger på et stort billede, der pryder væggen over grilltilbehøret i SuperBrugsen i Hårlev på Stevns. Billederne er taget af den lokale fotoklub i samarbejde med Stevns Frivillighedscenter og skal inspirere borgerne til at hædre dem, der arbejder frivilligt. - Det er lidt sjovt at se sig selv på den måde, må jeg indrømme, siger hun og studerer billedet. Udover et portræt af Sophie Jørgensen, der er frivillig formand for og skuespiller i Stevns Friluftsscene, står der også på billedet, at hun ’kan lide at spille teater, synge og danse’ og ’fællesskabet giver livsglæde, livsbekræftelse og en masse positiv energi’. De ti billeder i den lokale brugs er kun starten på en større udstilling, som frivillighedscenteret er i gang med at etablere. - Befolkningen kan se, hvad vi går og laver. Vi vil også gerne fange nogle nye frivillige, som vil være med i vores frivillige arbejde på hele Stevns, fortæller Jonny Andersen, der er formand for Stevns Frivillighedscenter. Brugsuddeleren Frank Juul Christiansen oplever mange positive kommentarer fra områdets beboere, når de ser skiltene i butikken. - Der er rigtig mange frivillige i Stevns Kommune, og kunderne kender nogle af dem, der hænger på væggen. Lokale kræfter til at drive aktiviteter, faciliteter og idrætstilbud betyder meget for de mindre byer, understreger landsformanden for Landdistrikternes Fællesråd, Steffen Damsgaard. - Den frivillige indsats i landsbyer er altafgørende. Det er de frivillige, der holder byfesten, hjælper med en ekstra støtte og pleje og holder liv i idrætsfaciliteterne. Derfor er det vigtigt at hylde deres indsats, siger han. For det er især de mindre byer, der er afhængige af, at lokale giver en hjælpende hånd, mener formanden. - I de større byer er der flere kommercielle og statsstøttede tilbud. I landsbyerne er det meste drevet af frivillige kræfter. Derfor påpeger Steffen Damsgaard, at de andre frivillige, der ikke er portrætteret i SuperBrugsen, fortjener en ligeså stor hyldest. - Det eneste, man kan give de frivillige, er anerkendelse og et skulderklap. Vi ser også en tendens til, at kommunerne er begyndt at hylde de frivillige med priser for deres indsats. I Hårlev mærker Sophie Jørgensen også anerkendelsen af at være frivillig. - Jeg har modtaget flere sms’er, og en skrev til mig, at det var en flot hyldest, fortæller hun.", "annotations": [], "meta": {}, "annotation_approver": null}
{"id": 469, "text": "'En gang imellem', 'tit' og 'sjældent'. Sådan lyder det, når du spørger eleverne i 9.b på Vemmelev Skole ved Slagelse, hvor ofte de har hovedpine. Eleverne er langt fra alene. Den nationale trivselsmåling i folkeskolen fra Undervisningsministeriet viser, at 17,4 procent af børn og unge fra landets 4. til 9. klasse ’tit’ eller ’meget tit’ har ondt i hovedet. Det tal har stort set været uændret de seneste fem år. Cathrine Marott Wienmann Jensen og Freja Gilberg Kaiser fra 9.b kender godt følelsen af hovedpine. - Jeg har det ret tit. Det er ikke hver dag, men et par gange om ugen. Hovedpinen sidder over det ene øjenbryn og trykker, så jeg har svært ved at være fokuseret, fortæller Freja Gilberg Kaiser. Udover at hovedpinen ikke er rar at sidde med i klassen, går den også ud over koncentrationen i timerne, mener eleverne. - Det er svært at koncentrere sig, når man har et dunkende hoved, men man prøver at følge med. Det er ligesom, hvis man har ondt i maven, er det også svært at koncentrere sig om at skrive en stil eller lave et regnestykke, siger Cathrine Marott Wienmann Jensen. - For mig bliver det ofte sådan, at jeg laver det hjemme i stedet for, fordi jeg ikke kan koncentrere mig om at lave det i skolen, hvis jeg har hovedpine, forklarer Freja Gilberg Kaiser, der før er taget hjem fra skole på grund af en dunken i hovedet. - Lærerne kan ikke gøre noget. De kan ikke skrue ned for undervisningen, fordi man har ondt i hovedet. Man må bare fokusere, så godt man kan, siger Cathrine Marott Wienmann Jensen. Det er netop svært som lærer at agere, når eleverne kommer og siger, at de har ondt i hovedet. Det oplever klasselæreren i 9.b, Lukas Lyngsø Munk Nielsen. - Jeg føler ikke, at jeg har ret mange andre muligheder end at sige, at de må se tiden an. Måske bliver det bedre, måske har de haft en urolig time, men i bund og grund føler jeg mig lidt handlingslammet, fortæller han. Derfor er Lukas Lyngsø Munk Nielsen også tilfreds med Slagelse Kommunes nye samarbejde med Danmarks Patientforening for Hovedpineramte. - Jeg vil gerne have et kendskab til, hvilken form for hovedpinelidelse eleverne har, og noget viden om, hvordan man spotter det, siger Lukas Lyngsø Munk Nielsen. Samarbejdet skal give blandt andet lærere og pædagoger bedre redskaber til at håndtere hovedpine hos børn og unge. For det er en usynlig sygdom, som mange ikke tager alvorligt, mener Christian Hansen, der er sekretariatsleder i Danmarks Patientforening for Hovedpineramte. - Hovedpine giver en forringet livskvalitet. Derfor er vi glade for, at Slagelse Kommune vil være som den første til at samarbejde med os og tage hul på problemet, siger han. Ifølge ham handler det om at gribe tidligt ind, når børn har hovedpine. Derfor har patientforeningen lavet en folder, der skal give informationer til forældre og lærere, hvad de skal se efter af tegn hos børn og unge, der lider af hovedpine. Det kan eksempel være, at børnene er overfølsomme for lys, har kvalme, øjnene løber ofte i vand, er trætte, sulten eller stresset. Tegnene kan nemlig skyldes forskellige typer hovedpine, lyder det fra foreningen. Klasselærer Lukas Lyngsø Munk Nielsen er også tilfreds med, at han får et redskab til at sætte fokus på lidelsen. - Der er en fare for, at man negligerer hovedpine, fordi man hører om det hele tiden. Jeg kan godt nikke genkendende til, at der er en manglende accept af, hvor slem en lidelse det er, siger klasselæren. Det er netop derfor, at det er vigtigt at sætte fokus på unges hovedpine, mener Christian Hansen. - Du kan se en brækket arm, men du kan ikke se hovedpine.", "annotations": [], "meta": {}, "annotation_approver": null}
{"id": 470, "text": "Når klokken slår 11 i dag, har landets skoler 30 dage til at rulle et nyt Unilogin ud i klasseværelserne. Unilogin bruges af eleverne, når undervisningen bliver digital, og papir og blyant skiftes ud med en computerskærm. Det nye Unilogin er en direkte sikkerhedsstramning af den allerede eksisterende digitale ordning, efter det kom frem, at flere brugernavne og kodeord blev misbrugt, fordi de hang frit tilgængeligt på lister i flere klasselokaler. Det førte blandt andet til - Vi skal med den nye løsning håndhæve princippet om, at en adgangskode er noget personligt, fortæller Klaus Østergård Jensen, der er kontorchef i Styrelsen for IT og Læring. Fremover vil koderne til det nye Unilogin variere i sværhedsgrad afhængig af elevernes klassetrin. Derfor bliver den klassiske kode bestående af tal og bogstaver nu skiftet ud med fire piktogrammer i flere af landets 0. til 3. klasser. Det nye login skal hjælpe eleverne med bedre at kunne huske deres kode, når de logger på skolernes it-system. - Vi har lavet nogle brugertest, der viser, at det er nemmere for de små børn at huske fire billeder frem for en kombination af tal og bogstaver, siger Klaus Østergård Jensen. Hos Susåskolen afdeling Herlufmagle sidder Rikke Marcher i skolebestyrelsen, og hun er glad for, at det nye system har ekstra fokus på sikkerheden. - Det er fantastisk, at man sætter fokus på digital sikkerhed. Jeg synes, at det er en god måde at lære børnene, at man skal være om sig, siger Rikke Marcher. Eleverne får dog stadig udleveret den kode, de skal huske. - Jeg kan også se nogle udfordringer for børn og forældre, da børnene ikke selv skal vælge de fire billeder. Jeg tror, at børnene ville huske billederne bedre, hvis de selv fik lov til at vælge dem, fortæller Rikke Marcher. Den norske it-sikkerhedsekspert med speciale i passwords, Per Thorsheim, er overrasket over, at Styrelsen for IT og Læring har valgt at bruge piktogrammer som nye koder. - Forskningen viser, at det gør ingen forskel, om koden består af piktogrammer, billeder eller med tal og bogstaver, siger han. I stedet anbefaler it-sikkerhedseksperten en anden metode, der kan sikre elevernes password. Nemlig passwordsætninger. - Først og fremmest er der tale om små børn, som skal lære bogstaver, tal og at skrive. Hvorfor skal de ikke også lære en pinkode? Jeg anbefaler, at man bruger korte og enkle sætninger, som er nemme at huske. Det fungerer godt, siger Per Thorsheim. - De fleste ved ikke, at man kan bruge mellemrum i et password. Derfor kan man eksempelvis skrive et password som ’jeg bor i København’ eller ’jeg er fra Danmark’. Det et rigtigt godt password, som er enkel at huske, fortæller han. I Stevns kommer eleverne i indskolingen ikke til at trykke på de nye piktogrammer, når de fremover skal skrive deres nye kode til Unilogin. Den nye løsning er for besværlig, mener Jørn Johansen, der er ansvarlig for Skole-it i Stevns Kommune. - Der findes ikke noget tastatur med piktogrammer. Derfor har billederne også en talværdi, som eleverne i stedet skal taste ind, når de logger ind på en Windows-computer. Vi har umiddelbart ikke brug for at komplicere sagen ved, at eleverne skal oversætte bold, hest og hus til tal, siger han. Klasselærer Helle Kühl i 2. klasse på Store Heddinge Skole på Stevns mener heller ikke, at piktogrammerne som kode ville lette hverdagen for eleverne. - Her på skolen skal eleverne også skrive @stevnsskolerne.dk efter brugernavnet. Det er rigtig mange bogstaver og knapper, som eleverne skal ramme, når de går i 2. klasse. Det kniber nogle gange, siger Helle Kühl. Jørn Johansen mener dog, at det nye loginsystem har andre positive egenskaber, og de nye talkoder vil være lettere for børnene at bruge, fordi de gamle Unilogin-koder består både af tal og bogstaver. Klaus Østergård Jensen fra Styrelsen for IT og Læring er tilfreds med Stevns Kommunes egen løsning for det nye Unilogin. - Det er rigtigt, at skolerne kan vælge deres egen loginløsning, så de i stedet bruger talkoder frem for piktogrammerne. Det, synes vi, er rigtig fint. Det vigtige for os er, at der er fokus på sikkerheden ved Unilogin, siger han. Styrelsen for IT og Læring har brugt omkring 12 millioner på det nye Unilogin til folkeskolen.", "annotations": [], "meta": {}, "annotation_approver": null}
{"id": 471, "text": "En fireårig pige, der søndag blev ramt af et træ, er nu uden for livsfare. Det fortæller Midt- og Vestsjællands Politi her til morgen. Den fireårige pige blev sammen med sin mor ramt af et træ ved en svømmehal i Nykøbing Sjælland. Pigen blev bragt til Rigshospitalet i kritisk tilstand, men meldingen fra vagthavende hos Midt- og Vestsjællands Politi, Henrik Olesen, lyder på, at pigen er stabil og uden for livsfare. Politiet har efter ulykken underrettet Odsherred Kommune, som har kigget på de andre træer i nærheden for at vurdere, om der er fare for, at de også kan vælte. - Det er endnu ikke klart, om det var træets alder og fatning eller en opløst jordbund, der var årsag til, at træet væltede, fortæller Martin Bjerregaard fra Midt- og Vestsjællands Politi. For at finde ud af, hvem der eventuelt skal stilles til ansvar for ulykken, har politiet taget billeder af stedet. - Nu skal det vurderes, om det er råd eller løs bund, der var årsag til, at træet væltede, siger Martin Bjerregaard.", "annotations": [], "meta": {}, "annotation_approver": null}
{"id": 472, "text": "'Smerte. Afføringsinkontinens. Dårligt sexliv og worst case: voksenble. Så tænkte jeg hold da kæft, det er alligevel…' Jordemoder Sigrid Arnbjerg sætter ord på et tabu omkring fødsler i podcasten Fødselskanalen. Episoden 'Er jeg flækket?!' handler om bristninger: 'Det er også mange forfærdelige ting på én gang,' lyder det fra Frederikke Dørfler, der er den anden stemme i podcasten, hvor de to jordemødre fra Slagelse Sygehus taler om tabuer og tanker i forbindelse med graviditet og fødsel. I podcasten, der har været i gang det sidste år, får lytterne også masser af fakta omkring det at få børn. - Vi håber, vi kan hjælpe til at skabe mere ro omkring det at føde børn og skabe en smule hype omkring det. Vi har en tro på den normale og ukomplicerede fødsel, og den vil vi gerne give videre til dem, der lytter derude, forklarer Frederikke Dørfler. Idéen til podcasten fik Frederikke Dørfler og Sigrid Arnbjerg på et kursus omkring vaginal fødsel. De oplevede, at når de mødte unge som dem selv i 20’erne, der var på vej til at stifte familie, var der en tendens til at være bange, og at det blev set som noget negativt at være kvinde, fordi man så skulle føde børn. Det vil de gerne skabe noget hype om og forklare, at det er et privilegie at være kvinde og føde et barn. - Jeg tror, der er mange, der har brug for at få nogle billeder på fødsler, der ikke er de megadramatiske historier, de har hørt som vandrehistorier, men at det bare er de stille og rolige fortællinger, vi har fra det virkelige liv, siger Sigrid Arnbjerg. 'En rigtig Hollywoodfødsel starter med vandafgang. Et kæmpe plask af en vandafgang. Det skal jo være synligt for seeren, så det skal helst være litervis af vand, der lander lige mellem benene på kvinden.' Sådan begynder episoden 'Sådan gør de altså på film'. I øjeblikket ligger der 20 episoder, der tilsammen har haft omkring 58.000 aflytninger i det år, podcasten har været i gang. En af dem, der lytter med, er Camilla Mosekjær Christensen fra Frederiksberg. Hun fødte sit første barn, Hannah, i 2017. Camilla Mosekjær Christensen har en fortid med angst. Derfor var hun 'skidebange' for at skulle føde. Det følte hun ikke, at hendes jordemoder havde nogen forståelse for. - Når jeg prøvede at sige til hende, at jeg var bange for at føde, så blev det en snak om at ’det er jo naturligt’ og ’din krop ved godt, hvad den skal’, fortæller hun. Men frygten var så stærk, at den fik konsekvenser for fødslen: - Jeg fik et planlagt kejsersnit, fordi jeg simpelthen var bange for, at jeg ville ende i en situation, hvor jeg skulle føde (vaginalt, red.). Jeg var bange for, at jeg ville lave fejl og skade mit barn. Nu venter Camilla Mosekjær Christensen endnu en datter og har i denne graviditet ivrigt lyttet til podcasten: - Jeg var sindssygt glad for at finde Fødselskanalen, hvor jeg kunne finde ro til at lytte til jordemødre uden at behøve tale med dem, men bare lade dem fabulere over alle de emner, der er forbundet med fødsel. Næste gang ønsker hun ikke at føde ved kejsersnit. - Jeg kan mærke, at min krop mangler at arbejde. Alting gik godt, da jeg fik min datter, men jeg følte ikke, jeg havde født hende. Jeg var blevet hende givet. Derfor vil jeg gerne prøve at føde denne gang. Camilla Mosekjær Christensen bruger podcasten til at berolige sig selv, for hun føler, at Sigrid Arnbjerg og Frederikke Dørfler har den tid til at lytte, som hendes egen jordemoder ikke har: - Også selvom man ikke kender dem i virkeligheden, så er det stadig et fødselsfællesskab, hvor man også godt må være bange og sige alt det, der er forkert i nogles ører. Alligevel er hun stadig nervøs for næste fødsel i midten af juli: - Jeg er skidebange! Men jeg går efter at føde vaginalt, hvis mit ar kan holde til det, og barnet vender rigtigt, siger hun med reference til, at der er risici forbundet ved at føde vaginalt efter et kejsersnit. Et fosters hjertelyd. Lidt upbeat musik. Og så de to jordemødre, der nynner til. Det er lyden af Fødselskanalen forud for episoder som 'Your milkshake brings all the babies to the yard', hvor de snakker om amning, og 'Hokus pokus partner i fokus', hvor de taler om at være partner til en gravid, fødende eller barslende. Sanne Bisp Agersnap fra Vejle har barn nummer tre på vej. Selvom hun har en del erfaring i at føde, har hun med stor interesse lyttet til afsnittet om hjemmefødsler: - Jeg har fået mod på at prøve en hjemmefødsel i stedet for en hospitalsfødsel, siger hun og uddyber: - I afsnittet om hjemmefødsler fortæller de, at der er mange jordemødre, der selv vælger at føde hjemme. Det synes jeg er et meget godt incitament, for de må vide noget om statistikker og risici, og hvorfor en hjemmefødsel giver mening. I det hele taget har Sanne Bisp Agersnap stor tiltro til kvinderne bag podcasten, fordi de har taget jordemoderuddannelsen. - Det er to arbejdende jordemødre, der er midt i det lige nu. Det er afgørende for mig, at det er fagligt, og ikke bare to veninder, der sidder og snakker. Det samme siger Sofie Adler Barnholdt Hansen fra København, der er mor til Elli. - De er begge to unge og fortæller på en måde, der er til at forstå. Det er ikke så lægeligt og så strikt, som det kan være på et sygehus. Det er meget mere nede på jorden. Det er lidt som om, du snakker med en veninde, og så svarer de bare på alle dine spørgsmål, uden at man stiller dem. På en fed måde. Sofie Adler Barnholdt Hansen har også forsøgt sig med andre podcasts omkring graviditet og fødsel, men dem synes hun nemt, at der går for meget mødregruppe og kaffesnak i. Hun vil hellere have historier fra professionelle fra fødegangen. - De har læst det, de har bestået og forstået det, og så står de med fødsler til daglig og har set det, der kan gå galt, og det, der kan gå godt. Det gør mig bare rigtig tryg, at det er folk, der ved, hvad de laver. Frederikke Dørfler og Sigrid Arnbjerg laver den gratis podcast i deres fritid.", "annotations": [], "meta": {}, "annotation_approver": null}
{"id": 473, "text": "Dygtigere sygeplejersker og mindre frafald på uddannelsen. Sådan lyder målene for en helt ny digital form for undervisning, der til sommer skal prøves af på sygeplejerskeuddannelsen flere steder i landet. Innovationsfonden har netop givet 17 millioner kroner til projektet på Professionshøjskolen Absalon, hvor en intelligent og digital undervisning, der bliver tilpasset den enkelte studerende, skal erstatte meget af teoriundervisningen ved tavlen. Den individuelle teoriundervisning skal give mere plads til praktiske øvelser på studiet, så de studerende er bedre forberedt på den virkelighed, de møder på hospitalerne. Det siger direktør for sundhed ved professionsskolen Absalon Daniel Bojsen. Samtidig håber direktøren også, at den digitale undervisning kan være med til at sikre, at flere af de sygeplejersker, der er brug for i øjeblikket, bliver på uddannelsen. Professionshøjskolen Absalon oplever, at omkring hver femte studerende falder fra blandt andet på grund af den tunge teoriundervisning. - Undervisningen vil i højere grad være, at man ikke gennemgår teorien i undervisningen. I stedet bruger man sin sygeplejefaglighed i forhold til simulation, hvor man arbejder med dukker eller laver rollespil. Det tror jeg vil gøre uddannelsen sjovere, og jeg håber, at det vil fastholde flere studerende, siger Daniel Bojsen. Pernille Schmidt er underviser på sygeplejerskeuddannelsen på Absalon. Hun ser også frem til den nye type undervisning, hvor der bliver mere plads til rollespil og simulation. Hun oplever, at de studerende efterspørger et sted, hvor de kan afprøve deres færdigheder. - Det her er et sikkert sted, hvor de kan tillade sig at fejle, uden det har konsekvenser for patienterne. Det giver de studerende en tryghed, til når de skal ud i deres praktik og i den virkelige verden. Hvis man skal holde sygeplejersker i deres fag, er det vigtigt, at de føler sig trygge, siger hun. Den nye digitale og individuelle undervisning vil være en del af et projektforløb de næste fire år på Absalons fem sygeplejerskeuddannelser i Næstved, Slagelse, Roskilde, Holbæk og Nykøbing Falster. Viser projektet sig at være succes, vil Absalon udvide undervisningsmetoden til andre professionsbacheloruddannelser som eksempelvis lærer- og pædagoguddannelsen.", "annotations": [], "meta": {}, "annotation_approver": null}
{"id": 474, "text": "Den våde vinter sætter nu en midlertidig stopper for arbejdet med at få den store dansk-polske gasledning Baltic Pipe i jorden. Arbejdet med at anlægge ledningen bliver udskudt med foreløbig 14 dage på grund af de store mængder vand, oplyser Energinet, der sammen med det polske selskab Gaz-System står for milliardprojektet. Gravearbejdet skulle efter planen være gået i gang på mandag, og som første sted i landet skulle gravemaskinerne i arbejde på Sjælland. Men Energinet vurderer, at det ganske enkelt er for vådt til, at man kan komme i jorden. - Vi er bange for, om vi overhovedet kan komme til derude, fordi der er så meget vand. Vi kan også være bekymret for, om de skader, vi kan forvolde, bliver for omfattende, siger chefprojektleder Nina Frøkjær Vendelboe. Hun siger, at man blandt andet har lyttet til landbruget, der netop har appelleret til, at man skulle vente med gravearbejdet, indtil forholdene var bedre. - Vi har talt med mange lodsejere og har også med egne øjne kunnet se, at det var for vådt, og derfor har vi aftalt med entreprenøren at udskyde arbejdet, siger Nina Frøkjær Vendelboe. Energinet vil løbende vurdere, om det er muligt at komme i jorden, men selskabet kan ikke udelukke, at det kan blive nødvendigt med yderligere udskydelse af gravearbejdet. - For hver uge tager vi ud og kigger på forholdene og ser, om der er steder, vi kan komme i gang, fortæller Nina Frøkjær Vendelboe. Energinet krydser fingre for, at man hurtigt kan komme efter det tabte gravearbejde. - Vi håber på en rigtig dejlig tør sommer, så vi kan indhente det igen, men ingen kan jo spå om fremtiden, siger Nina Frøkjær Vendelboe. Foreløbig har godt 50 landmænd mellem Kongsmark og Gimlinge i Vestsjælland, som de første i landet, fået eksproprieret jord til gasledningen. På Sjælland vil gasledningen berøre i alt 180 lodsejere - langt de fleste landmænd. På landsplan drejer det sig om 550 lodsejere.", "annotations": [], "meta": {}, "annotation_approver": null}
{"id": 475, "text": "40 timer, 45 minutter og 33 sekunder. Sådan lyder den uofficielle tid på verdens første gennemførte og dokumenterede ironman-distance på Antarktis. Titlen tilhører 29-årige Anders Hofman Laursen fra Bråby ved Haslev, der var på sit livs ekspedition for at gennemføre en såkaldt ’Iceman’ på Antarktis, hvor han netop er nået i mål. Men det har ikke været let at gennemføre den lange ironman-distance. Holdet bag Project Iceman var blandt andet spærret inde i en snestorm i over 27 timer under løbet. Derfor lyder den fulde uofficielle tid på 72 timer, 54 minuter og 9 sekunder, hvis man regner snestormen med. En 'Iceman' er en distance på samme niveau som en ironman, der består af 3,8 kilometer svømning i minus 2 grader koldt vand, 180 kilometer cykling og 42,2 kilometer løb i et sneklædt og iskoldt terræn på Antarktis. Anders Hofman Laursen har blandt andet forberedt den kolde distance ved at opholde sig i timevis på et løbebånd i en frysecontainer, gennemført et maraton i Grønland og svømmet i isvand ved Svalbard. Målet for den gennemførte Iceman er at bevise, at grænser er noget, vi selv sætter, fortæller triatleten. - Det findes ikke grænser for, hvad vi kan. Vi skal ikke holde os tilbage af alle de udfordringer, som vi nu kan møde på vores vej, siger Anders Hofman Laursen om turen, som han har forberedt i to år. Teamet bag Project Iceman mødte også mange udfordringer på deres vej både før og under ekspeditionen. Først var det en udfordring i sig selv at finde de 400.000 euro, hvad der svarer til knap tre millioner kroner, der skulle til for at komme afsted til Antarktis og gennemføre løbet. Penge, som Anders Hofman Laursen og folkene bag projektet har brugt måneder på at indsamle gennem sponsorater, og noget af beløbet måtte Anders Hofman Laursen selv optage som et lån. - Pengene holdt mig ikke tilbage fra at hoppe ud i projektet. Det har krævet en investering for at det lykkes at være afsted i så lang tid, og det kræver et stort team, fortæller Anders Hofman Laursen. Selvom holdet var forberedt på vejrforholdene på Antarktis, der bestod af Anders Hofman, hans lillebror Anton Hofman, fire kamerafolk og to polarekspeditionsguider, har holdet alligevel mødt en del udfordringer med varme temperaturer og en hård vind. Anders Hofman Laursen måtte blandt andet smage isen flere gange under den 33 timer lange cykeltur, fordi hans fatbike, en cykel med ekstra brede dæk, væltede på det bløde sneunderlag, der var blevet til slush-ice på grund af en usædvanlig varme på kontinentet. Derudover måtte holdet søge ly i deres shelters under triatlonnets sidste disciplin efter 15 kilometer løb, fordi de blev fanget i en døgnlang snestorm. Her takkede de for at have to polarguider med sig, der kunne give den nødvendige sparring og forsyninger for at overleve kulden. Men kulden gav også Anders Hofman Laursen andre problemer. På grund af den lange og uforudsete pause begyndte hans krop at gøre ondt, fordi den var gået i gang med at restituere efter de mange timer på isen - men triatleten manglede 27 kilometer løb endnu. Det blev dog ikke slutningen på Anders Hofman Laursens Iceman. Efter 27 timers indespærring i snestormen kunne holdet genoptage løbet, og her til formiddag løb triatleten i mål efter tre døgns intense udfordringer.", "annotations": [], "meta": {}, "annotation_approver": null}
{"id": 476, "text": "Onsdag i sidste uge fik Tine Maj Lilleskov Nielsen og hendes mand et voldsomt chok. En ræv havde trængt sig ind i parrets have og udset sig familiens hund, en niårige Shih Tzu ved navn Sonja. - Onsdag åbnede min mand havedøren, så vores hund kunne løbe ind og ud for at tisse. Hunden gik ud og rundt om vores hus, og da han kiggede ud ad vinduet, ligger hunden ude på græsplænen foran vores hoveddør, og ræven har bidt hende i halsen, siger Tine Maj Lilleskov Nielsen. Sonja er langt fra den eneste hund, der i den seneste tid måtte lade livet til et ræveangreb. I parcelhusområdet i Holbæk er mindst tre hunde blevet skambidt eller direkte spist af en ræv, der holder til i området. - Min mand råber ud ad døren, at ræven skal komme væk. I samme øjeblik kommer vores smed, der skulle lave vores badeværelse, og nemlig.com kommer med varer til os. Pludselig står der tre mænd og råber ad ræven, som tilsyneladende ikke er menneskesky. Den flytter sig kun få meter væk fra vores hund, fortæller Tine Maj Lilleskov Nielsen. Smeden skyndte sig afsted til dyrehospitalet med Sonja, hvis liv ikke stod til at redde, og der gik blot få minutter, før ræven atter luskede rundt om huset. - Min mand tager sin mobil frem og tager billeder af den, indtil han når hoveddøren og lukker. Der står den foran hoveddøren, siger Tine Maj Lilleskov Nielsen. Da Tine Maj Lilleskov Nielsens mand kommer ind i huset igen, kommer han i tanke om, at havedøren stadig stod åben, og at parrets toårige datter gik rundt i huset. - Han lukker havedøren med det samme. Allerede der var ræven hoppet over vores hegn og var inde i haven igen, siger Tine Maj Lilleskov Nielsen. Af den grund vil parret ikke længere lade deres datter være ude i sandkassen. - Utrygheden følger med, når man har en toårig. Jeg ved godt, at der er ikke nogen kendte tilfælde, hvor en ræv har taget et barn, men adfærden hos denne ræv er så pågående. Den er ikke bange for mennesker, og den er ikke bange for at komme tæt på, siger Tine Maj Lilleskov Nielsen. Det er ikke første gang, ræven har dræbt en hund i den østlige del af Holbæk. I december var det Cecilie Bruun Sørensens dværgpinscher, Laura, der blev taget af en ræv, der kom ind i haven og stak af med hunden i munden. - Vi havde lukket vores hund ud i haven for at tisse, men den begyndte at gø rigtig meget. Vi løb alle sammen derud, og jeg når at se bagenden af en tyk, rød hale, siger Cecilie Bruun Sørensen. Naboen løb med ud for at jagte ræven væk og fandt den på en sti i området, hvor han formåede at vifte den væk. - Ræven havde sluppet vores hund, som lå oppe på stien. Vi kørte direkte til dyrlægen, men der var ikke noget at gøre, siger Cecilie Bruun Sørensen. Hun har siden fået en ny hund, Lullu, af samme race, som hun ikke tør at lukke ud i haven. - Da vi kom hjem fra dyrlægen, opdagede vi, at ræven igen var hoppet ind i vores have for at undersøge, om hunden stadig var der. Derfor går vi om aftenen med lommelygte, og det er ikke særligt lange ture, vi går med Lullu. I december skete der også en lignende episode, hvor chihuahuaen Eddie var forsvundet. Lennart Tikotzki er ejer til bomuldshunden Feline og nabo til Tine Maj Lilleskov Nielsen. Han frygter også den nærgående ræv. - Jeg har det dårligt i forhold til alle vores husdyr. Man ved ikke, hvornår den pludselig er der. Det skaber en utryg situation, når man er ude at lufte hunden, fortæller Lennart Tikotzki. Derfor har han også taget nogle alternative metoder i brug, når hunden skal luftes. - Normalt går Feline fri, men nu lufter vi hende i snor, og vi er meget agtpågivende. Vi er nu også to ude at lufte hende, så den ene kan løfte hende op, hvis vi skal møde ræven. Derudover har jeg en rive eller en skovl, så jeg har en slags våben, jeg kan slå eller vifte den væk med, siger Lennart Tikotzki. Det er langt fra normalt, at en ræv kommer så tæt på og ligefrem går til angreb på en hund, fortæller Henrik Jørgensen, der er vildtkonsulent i Naturstyrelsen Midtsjælland. - Det er meget usædvanligt. Vi har ofte ræve i større danske byer, men det er mange år siden, at vi sidst har oplevet tilfælde, hvor ræve angriber hunde, fortæller Henrik Jørgensen. Normalt lever ræven af regnorme, bær eller insekter, og hvis den kan få fat på en høne, vil den også gøre det, fortæller vildtkonsulenten. - Her har vi en ræv, der har fundet ud af, hvor den kan få noget nemt at spise, siger han. Alligevel mener Henrik Jørgensen, at man ikke skal være bekymret for sine børn, når det gælder den nærgående ræv. - Det er aldrig tidligere sket, at en ræv er gået efter et barn, og det er helt utænkeligt, at det skulle ske, siger Henrik Jørgensen. Grundejerforeningen Wegenersminde har efter ræveangrebene været i kontakt med Naturstyrelsen, Holbæk Kommune og Tuse Jagtforening. Foreningen har nu fået tilladelse til at regulere ræven, der volder problemer i området. I første omgang vil foreningen sætte fælder op i boligkvarteret. Hvis det ikke lykkes at fange ræven med fælderne, vil foreningen få en jæger til at skyde ræven.", "annotations": [], "meta": {}, "annotation_approver": null}
{"id": 477, "text": "- Lige nu kigger vi efter sko, fordi jeg gerne vil have et nyt par, fortæller Sascha Skov Carlsen, mens hun går alene rundt i en sportsbutik i Haslev på Sydsjælland. Hun standser ved en stor væg fyldt med sneakers og prøver et par hvide sko med guldkant. I butikken er der helt stille. Højttalerne er slukket, og der er ingen andre kunder blandt stativerne. Indehaveren af butikken har nemlig valgt at åbne forretningen en time tidligere, så Sascha Skov Carlsen har ro til at kigge på skoene. - At være i butikker er rigtig ubehageligt, fordi jeg gerne vil koncentrere mig om, om jeg kan se mig selv i tøjet. Men er der for meget musik eller for mange mennesker, overdøver det tankerne. Det gør, at jeg bliver presset, og det eneste, jeg tænker, er: ’Ud’, fortæller Sascha Skov Carlsen, der er ved at blive udredt i psykiatrien for angst. Hun forlader ofte butikker tomhændet, fordi indtrykkene bliver for meget for hende. Tendensen, som går ud på, at butikker landet over tilbyder at åbne dørene lidt tidligere eller slukke kasseapparatet lidt senere, kaldes for Solo and Silence shopping. Det giver kunder med en psykisk sårbarhed eller et fysisk handicap en mulighed for at få ro til at handle. For selvom Sascha Skov Carlsen har mulighed for at handle på nettet, føles et klik på en hjemmeside ikke som det samme som at stå i en almindelig butik, mener hun. - Hvis du handler på nettet, skal du måske vente i to måneder, hvis du vil prøve noget tøj. Når tøjet kommer hjem, og du måske ønsker at prøve det i en anden størrelse, skal du sende det tilbage og få en ny størrelse. Derfor er Sascha Skov Carlsen glad for, at flere butikker vil lave en aftale med hende, så hun kan komme uden for den normale åbningstid og prøve tøj eller sko. - Her kan du få tøjet eller skoene med det samme, og det tager måske fem til ti minutter, før du har det, du skal bruge, siger Sascha Skov Carlsen og understreger, at shopping-tendensen gør, at hun kommer mere ud. - Jeg får det nemmere ved selv at kunne shoppe. Lige nu skal jeg have folk med hver gang. Det ville være befriende og rart at kunne gøre det selv. Helt så positivt stemt er psykolog og bestyrelsesmedlem i Angstforeningen Carsten Juul dog ikke omkring det nye koncept. Ifølge ham er det misforstået omsorg, at butikkerne tilbyder at skærme særligt sårbare. Det hjælper ikke angstramte at give dem muligheden for at shoppe under særlige vilkår, mener han. - De mennesker lærer ikke at håndtere deres angst og sårbarhed ved at holde sig væk fra belastningen. Det bliver kun værre, hvis de ikke udsætter sig selv for ubehag. De får sværere ved at håndtere den verden, vi lever i, siger Carsten Juul. Sachas mor, Anita Carlsen, mener dog ikke, at shoppingkonceptet er en misforstået omsorg. - At have angst eller være særlig sensitiv er usynlige handicaps, som er svære at tage hensyn til, når der ikke bliver gjort opmærksom på dem. Derfor synes jeg, at det er en stor service for den person, der har angst, og som ellers har det rigtigt svært ved at komme ud og shoppe, siger hun. Udover sportsbutikken i Haslev har tendensen også spredt sig til butikker i byer som Frederikshavn, Randers, Esbjerg, Herning, Køge og Næstved.", "annotations": [], "meta": {}, "annotation_approver": null}
{"id": 478, "text": "Om godt en måned skal du fremover smide 55 kroner i kiosken, hvis du skal købe en pakke cigaretter. Prisstigningen kommer af finanslovsaftalen for i år, hvor det også blev aftalt, at prisen på cigaretter vil stige yderligere til 60 kroner om to år. De ekstra penge, der skal op af lommen for tobaksrygerne, har fået flere til at tage kampen op om at kvitte smøgerne. Flere kommuner og Kræftens Bekæmpelse oplever nemlig i forhold til sidste år en stigende interesse fra borgere, der gerne vil blive røgfrie. - Nogen har længe været på vippen til at stoppe, men prisstigningerne gør, at de nu gør forsøget med at stoppe med at ryge, siger rygestopkonsulent i Slagelse Kommune Anja Pedersen. Hun fortæller, at Slagelse Kommune har venteliste på flere af kommunens rygestopkurser, og i Holbæk Kommune oplever de også, at rygerne mener, at det fremover bliver for dyrt at have cigaretterne i deres liv. - De har i mange år tænkt, at nu vil de holde op, hver gang der kommer en prisstigning, men nu synes de, at toppen er nået. De siger: ’Jeg skal holde op til 1. april. Jeg har ikke råd til det’, siger sundhedskoordinator Birthe Pugholm i Holbæk Kommune. På rygestopkurserne i Stevns Kommune oplever instruktør Martin Iversen også, at prisen spiller ind på rygestop. Her er det især unge, der er påvirkede af den kommende prisstigning. Alt imens Slagelse Kommune har venteliste til rygestopkurser, opgiver Lolland Kommune at hjælpe borgerne med at kvitte smøgerne. Kommunen henviser i stedet til den nationale rådgivning Stoplinjen. Det på trods af at Lolland er den kommune med flest rygere i landet, hvor knap hver fjerde borger ryger, siger Benny Sell, der er chefkonsulent for folkesundhed i Lolland Kommune. - Vi prøvede det af et par gange, men der var for få, som ville være med på et rygestophold, til at det ville give mening, siger Benny Sell. Det er heller ikke ualmindeligt, at kommunerne prioriterer forskelligt, når det gælder tilbud om rygestop, fortæller Henrik Borggren, der er formand for Sund By Netværks tobaksgruppe, som har 50 kommuner som medlemmer. - Nogle kommuner har rygestop for mange forskellige grupper af borgere og satser meget på det, og andre kommuner har prioriteret anderledes og har kørt rygestop på lavt blus, fordi der måske mangler penge i det nære sundhedsvæsen, siger Henrik Borggren. Sundhedsminister Magnus Heunicke (S) mener, det er en skam, at der er forskel på kommunernes rygestopaktiviteter. - Jeg vil klart opfordre alle kommuner at hjælpe til. Jeg ved godt, at det kan være en udgift nu og her, men gevinsterne er langt større for kommunerne på længere sigt. Det handler om borgernes velbefindende, siger ministeren. Regeringen har på finansloven afsat ti millioner kroner til rygestopkurser og rygestopmedicin til udsatte borgere, siger Magnus Heunicke. - Hvis man regner det ud per kommune, er det et meget lille beløb, men det er for at understøtte, at der bliver tænkt nyt, og succesen bliver bredt ud til andre kommuner. Nogle kommuner har ligefrem gjort det til en dyd at hjælpe borgere med at droppe rygningen, fortæller Henrik Borggren. - Kommunerne i Region Syd gik først ind i partnerskabet for en røgfri fremtid. De ønsker, at ingen unge skal ryge i 2030, og de giver deres borgere massive tilbud og sender dem på rygestopkursus, fortæller han. Sund By Netværks tobaksgruppe oplever også, at det er ældre borgere, der skal have et skub til at kvitte cigaretterne. - De borgere, vi ser på de kommunale kurser, er over 55 år og har røget mere end 20 cigaretter om dagen i mange år. Andre, der er yngre og ryger mindre, lykkedes ofte med at stoppe deres egen rygning ved for eksempel at bruge appen E-kvit, som Kræftens Bekæmpelse har lavet, fortæller Henrik Borggren. Kræftens Bekæmpelse kan konstatere, at der er sket en stigning på 60 procent af personer, der har tilmeldt sig appen mod rygestop i starten af året i forhold til starten af 2019, fortæller Niels Them Kjær fra Kræftens Bekæmpelse. - Det er en ret kraftig stigning. Det er sandsynligvis kommet af, at der har været meget medieomtale af de kommende prisstigninger, så jeg synes, det er positivt, at prisstigningerne har den effekt. Stoplinjen, som er telefonisk rådgivning om rygestop, har oplevet en stigning på lidt over syv procent i henvendelser i januar i år sammenlignet med januar sidste år.", "annotations": [], "meta": {}, "annotation_approver": null}
{"id": 479, "text": "En amerikansk-europæisk rumsonde blev tidligt mandag sendt ud i rummet på en løfteraket fra Cape Canaveral i Florida i USA. Den 1,8 ton tunge sonde, \"Solar Orbiter\", som skal udforske Solen, er blevet opsendt i et samarbejde mellem Den Europæiske Rumorganisation, ESA og den amerikanske rumfartsadministration, Nasa. Først om to år når sonden frem til sit primære kredsløb omkring Solen, hvor den skal opholde sig minst syv år. Det er håbet, at sonden kan give ny viden om Solens atmosfære, vind og magnetfelter. Derudover vil den for første gang nogensinde fotografere Solens poler i høj opløsning. Noget vi ikke er i stand til at gøre med teleskoper her fra Jorden. Rumsonden vil passere Venus og Merkur, før den når en maksimal fart på 245.000 kilometer i timen og går ind i en bane omkring 42 millioner kilometer fra Solens overflade. Hvert halve år vil sonden komme tættere på Solen end Merkur - i en afstand på omkring 42 millioner kilometer. Her er temperaturerne på op til 500 grader. \"Solar Orbiter\" vil ved hjælp af tyngdekraft fra Jorden og Venus slynge sig ind i en bane, hvor den bliver i stand til at tage billeder af Solens poler. - Man føler sig pludselig forbundet til hele solsystemet, siger ESA-forskeren Daniel Müller. - Man er her på Jorden, og vi har sendt noget op, som kommer tæt på Solen. Rumsondens instrumenter skal foretage et stort antal observationer af udbrud på Solen. Udbruddene sender store mængder af stråling og partikler ud i rummet. Milliarder af kraftigt ladede partikler skaber blandt andet det spektakulære nordlys. Men de kan også skabe store forstyrrelser i radarsystemer, radionetværk og sommetider også for satellitters kommunikation. - Missionen vil gøre os i stand til at finde svar på store videnskabelige spørgsmål om vores stjerne (Solen, red), og dens data vil hjælpe os med bedre at kunne beskytte vores planet mod udfordringerne fra rumvejret, siger Günther Hasinger fra ESA i . Det er særligt de såkaldte solstorme, som vi skal beskytte os imod. Det er kraftige solvinde, som skaber elektriske strømme i rummet omkring Jorden. Når strømmene varierer meget hurtigt, skaber de magnetfelter på Jorden, som giver forstyrrelser. Den største registrerede solstorm ramte Nordamerika i 1859. Her blev store dele af kontinentets telegrafnetværk sat ud af kraft. Fænomenet farvede himlen, så det kunne ses så langt væk som i Caribien. - Vi er i stigende grad afhængige af, hvad der sker i rummet, og derfor er vi mere afhængige af, hvad der sker på Solen, siger Etienne Pariat, som er forsker på CNRS-observatoriet i Paris. - Hvis man forestiller sig, at blot halvdelen af vores satellitter i rummet blev ødelagt, ville det være en katastrofe for menneskeheden, påpeger en anden forsker, Matthieu Berthomier, fra Plasma Physics-laboratoriet i Paris. /ritzau/AFP", "annotations": [], "meta": {}, "annotation_approver": null}
{"id": 480, "text": "Man skal høre sandheden fra børn og fulde folk. Hvis det ordsprog holder, så er mænd oftere mere magtfulde og dominerende end kvinder. I hvert fald, hvis man lytter til børnene i en . Her mener børn i alderen mellem fire og seks år nemlig, at en kønsløs figur, som er dominerende og magtfuld, må være en dreng. I alt har 551 franske, norske og libanesiske børn deltaget i forsøget, hvor forskerne har vist børnene to figurer, som ikke kan identificeres med køn ud fra udseende eller stemme. Den ene figur var dominerende overfor den anden figur og gjorde klart, at den bestemte. Hos alle børnene, uanset nationalitet eller køn, mente 70-75 procent af de børn, der så den pegende figur som den dominerende, at den pegende figur måtte være drengen. - Det er en meget spændende undersøgelse. Men resultatet kommer ikke bag på mig. Det siger Ditte Dalum Christoffersen, der er lektor og ph.d. ved Center for Pædagogik på Professionshøjskolen Absalon. Hvis vi kigger på, hvad mange børn bliver præsenteret for som 'drenget' i reklamer, film og legetøj, så er det ofte handlekraftige figurer med for eksempel våben eller store maskiner. - Det kan være en superhelt, der redder byen og pigen eller en byggemand, der tager ud og ordner opgaver, siger Ditte Dalum Christoffersen og fortsætter: - De samme handlekraftige og dominerende typer ser vi ikke i ligeså høj grad hos produkter henvendt til pigerne. Det påvirker, hvem man identificerer sig med, og hvordan man ser køn. Og det kan altså være en forklaring på, at børnene ser den dominerende figur som drengen. Både medier og de mennesker, som børnene ellers møder i deres hverdag, påvirker, hvordan de ser køn. - I en børnehave kan børnene godt opfange og forstå, hvad der forventes af en dreng og af en pige. Det ser vi for eksempel med forventningerne til de 'vilde' og aktive drenge, mens piger ofte bliver rost for at være stille og rolige, siger Ditte Dalum Christoffersen og fortsætter. - Hvis en pige er vild og aktiv, kan hun beskrives som en 'drengepige', og dermed har hun egenskaber, der anses som 'drenget'. I eksperimentet svarer både de franske, norske og libanesiske børn nærmest på samme måde - og det kom bag på forskerne. Forskerne havde nemlig en hypotese om, at de norske børn i mindre grad ville se den pegende og dominerende figur som den mandlige, fordi Norge ligger højere end Libanon på en Norge ligger nemlig på andenpladsen over lande, der har mindst forskel på kønnene i samfundet i 2020. Libanon ligger på en 138. plads i 2020. Tallene var nogenlunde ens omkring 2016, hvor forskerne også kiggede på Selvom børnene kommer fra lande, der ser forskelligt på ligestilling mellem mænd og kvinder, så peger resultaterne mod, at det muligvis ikke betyder noget for børnene. - Det tror jeg skyldes, at mange stadig i høj grad lever efter de mere kønsstereotype normer, siger Ditte Dalum Christoffersen og fortsætter: - Selvom mange er blevet bevidste om, at vi kan påvirke børn med den måde, vi ser køn, så ændrer de ikke nødvendigvis noget i deres omtale af køn og kønsstereotyper.", "annotations": [], "meta": {}, "annotation_approver": null}
{"id": 481, "text": "Som kompetent surfer på sociale medier er jeg godt klar over, at Facebook følger grundigt med i, hvad jeg laver på internettet. Når jeg ikke betaler, er jeg selv produktet. Derfor prøver jeg også at forsvare mig mod de lange øjne fra Silicon Valley. Jeg blokerer så mange reklamer, jeg kan komme til. Jeg takker nej til cookies, når jeg kan få lov. Og jeg holder mig helst til en søgemaskine, der ikke husker så godt som Google. Og jeg er ikke den eneste, der er opmærksom på, hvilke firmaer der prøver at få fat på mit data. Online-sikkerhed har fået stadig større opmærksomhed, efterhånden som det går op for os, at de der reklamer i vores feed rammer os bedre, end hvad der burde kunne lade sig gøre. Den stigende opmærksomhed har for, at alle os lystige brugere har kontrol over vores data. I lyset af den indsats lancerede Facebook i januar et værktøj, der giver indblik i og en smule kontrol over vores såkaldte 'Off-Facebook data' – altså de informationer om os, som bliver sendt til Facebook fra apps og websider, som ikke er Facebooks egne. Ifølge Jesper Lund, der er formand for it-politisk forening og ved en masse om privatliv på nettet, giver det nye værktøj værdifuld viden til os, der ikke normalt nørder i, hvem der følger efter os på internettet. - Den nye funktion fortæller, hvilke apps og websider der sladrer mest til Facebook. Det er ikke oplysninger, man almindeligvis er klar over, medmindre du selv kigger efter Facebooks sporingselementer. Og de apps og websider, der ligger højst hos dig, vil nok afspejle, hvordan du bruger internettet, siger han. Jeg vil gerne vide, hvilke af mine internetvaner der råber højest. Og måske kunne jeg også godt overveje skifte mine apps ud, hvis der er nogle af dem, jeg bruger, som sladrer mere, end de burde. Derfor downloader jeg alle mine Off-Facebook data og går dem igennem én for én. Min side med Off-Facebook data er en liste på 90 apps og websider, der har delt noget om mig. Listen er i mit tilfælde præget af rigtig mange medier og internetbutikker. De fleste har mellem én og fem gange sendt noget til Facebook. Og så er der enkelte apps, som ser ud til at være gået helt amok med at fortælle Facebook, hvad jeg laver hos dem. Nederst i min top tre er Euroman.dk, der 84 gange har fortalt Facebook, at jeg har læst en artikel hos dem. Dernæst kommer appen Wunderlist, som jeg primært bruger til min indkøbsliste. Wunderlist har sendt 125 pakker med uspecificeret data til Facebook siden juli sidste år. I toppen af listen troner Tinder. Datingappen har sladret til Facebook 799 gange over det sidste halve år. Hvis blot jeg åbner Tinder på min telefon, får Facebook det at vide. Derudover ser det ud til, at den fortæller Facebook, hvordan jeg har reageret over for reklamer i appen. Det høje tal chokerer mig. Jeg synes ikke ligefrem, jeg er monsterbruger af Tinder, selvom swipe-manien godt kan ramme en gang i mellem. Men måske behøver jeg ikke være bekymret for Tinders høje antal delinger. Det fortæller Louise Barkhuus, der er lektor og forsker i privatliv på sociale medier ved IT-Universitetet i København. Hun fortæller, at selve mængden af datasæt kan være mere eller mindre tilfældigt. Så Tinder er derfor ikke nødvendigvis en større skurk end de andre. Til gengæld kan noget data være mere værd for Facebook end andet. Og for eksempel er viden om min Tinder-brug meget mere værd end viden om min brug af dr.dk. - Det er lige meget, at man har besøgt dr.dk. Det er et ret generelt sted. Men når Facebook begynder at vide noget om steder, der er lidt mere personlige som sundhedssider eller datingsider, så siger det noget om ens situation på et meget personligt plan, siger Louise Barkhus og fortsætter: - Det er super værdifuldt, fordi det siger en meget personlig ting om dig. Også selvom der måske er ligeså mange, der har Tinder installeret på deres telefon, som der er brugere på dr.dk, siger Louise Barkhuus. Et andet eksempel på apps, der er fyldt med værdifuld, personlig information, er sundhedsapps, der hjælper tusindvis af kvinder med at holde styr på deres menstruationscyklus. De samler viden om helbred, seksualliv, humør og meget mere. , at flere af disse apps delte den viden med Facebook. Det kan altså være meget nyttigt for Facebook at vide, at jeg har en datingapp som Tinder installeret på min telefon, og at jeg stadig bruger den. Imidlertid mener Louise Barkhuus, at jeg skal ignorere chokket over det skræmmende høje tal. Hun forklarer, at de 799 datapakker formentlig skyldes, at Tinder er en app, der lægger op til såkaldt mikrobrug. Det vil sige, at man kun bruger appen i kort tid, før man lukker den ned igen. - Du skal ikke tage det så tungt, for det er jo bare hver gang, du har åbnet den. Og da Tinder orienterer sig mod mikrobrug, så får du bare rigtig mange hits på den, siger Louise Barkhuus. Dét er en betragtning, jeg kan genkende. Ofte åbner jeg endda kun appen for at slippe af med det røde mærke på appikonet, der kommer, når jeg har fået et nyt match, jeg nok alligevel aldrig får skrevet til. Facebook ved blandt andet, at jeg swiper rundt på Tinder, at jeg bruger to do-lister, og at jeg af og til læser artikler på Euroman.dk. Men hvad kan de egentlig bruge den viden til? Facebook skriver selv, at de med viden om for eksempel dine køb på en webbutik kan hjælpe butikken med at præsentere dig for tilbud fra butikken, så du vil handle der igen. Ifølge Jesper Lund kan Facebook dog hurtigt skifte mening i forhold til, hvad de vil og ikke vil bruge deres viden om dig til. - Med Facebook er det frygteligt svært at sige, hvad oplysningerne egentlig bliver brugt til. Da Facebook startede med at arbejde med data fra andre websider, sagde de, at de ikke ville blive brugt til målrettede reklamer. Men et par år senere skiftede de pludselig mening, siger han og fortsætter: - De gemmer dataet i meget lang tid, så de senere kan finde det frem og bruge det til nye ting. Så alt er muligt, men Facebooks indtægter kommer jo først og fremmest fra reklamesalg, så brugen vil typisk have noget med målrettede reklamer at gøre enten på Facebook eller andre steder på internettet, siger han. Jeg kan altså måske ikke helt regne med Facebooks forklaring om gode tilbud fra de webbutikker, jeg handler hos. Der kan i hvert fald være meget andet, som de kreative hoveder i Silicon Valley kan finde på. På grund af den uigennemsigtighed vil jeg gerne skrue lidt ned for mine apps muligheder for at sladre om mig. For hverken Tinder eller Wunderlist har en butik med ting, de kan give mig gode tilbud på. Så jeg fjerner de data, Facebook har på mig, og beder dem stoppe med at følge mig fremover. Det vil nok give mig mere tilfældige reklamer, og så må jeg vente og se, om det vil fylde mit Facebook-feed med ligegyldigheder. Spørger man Louise Barkhuus, vil jeg dog næppe kunne slippe for at Facebook kigger mig over skulderen, når jeg surfer på internettet. Ifølge hende er internettet blevet så sammenflettet, at hun ikke ser de to som separate platforme. - Når du er på Facebook, er du på internettet. Og når du er på internettet, er du stadig på Facebook. For når du er udenfor Facebook, så har de bestemt sig for at følge med. Og det net er ved at være så stort, at det næsten er umuligt at slippe ud af, siger hun. Ifølge både Louise Barkhuus og Jesper Lund er den eneste udvej at slette min Facebook. Og det bliver nok ikke lige i dag.", "annotations": [], "meta": {}, "annotation_approver": null}
{"id": 482, "text": "Når du ser en dansk lastbil rulle forbi, kan du være næsten sikker på, at den udleder en masse CO2. Over 99 procent af de danske lastbiler kører fortrinsvis på dieselolie, og tilsammen udleder de, hvad der svarer til seks procent af Danmarks samlede udledning af drivhusgasser. Det viser en , som samtidig fastslår, at der ikke er løsinger på vej, der ændrer det billede nævneværdigt. - Man har overset det her område temmelig meget, siger Henrik Gudmundsson, seniorkonsulent i Concito. Vores nabolande er ellers i fuld gang med at finde løsninger, der kan udskifte de CO2-tunge lastbiler med eldrevne. Sverige og Tyskland har de seneste år kørt forsøg med elektriske veje, hvor lastbiler - men også biler og busser - kan lade op, mens de kører. Det arbejde mener Concito også, at Danmark burde deltage i, hvis ikke vi skal ende med at være \"et sort hul\" mellem vores grønnere nabolande. - Her kunne Danmark virkelig tage et initiativ og gå med ind i et partnerskab med Sverige og Tyskland om at udvikle standarder og metoder for, hvordan man kan gøre det. For meget af godstransporten er grænseoverskridende i Europa, og det dur ikke, hvis hvert land skal udvikle sin egen løsning, siger Henrik Gudmundsson. I Sverige kører der lige nu forsøg med to forskellige slags elektrisk vej. I den ene kobler lastbilen sig på en skinne, der er lagt ned i asfalten, og bliver på den måde ladet op. I den anden er lastbilen koblet op på køreledninger over jorden, som man kender det fra sporvogne og tog. Det lyder måske voldsomt at skulle elektrificere hele veje, men faktisk kræver teknologien kun, at en mindre del af vejnettet bliver til el-vej. I Sverige er der for eksempel 400.000 kilometer vej, men det kræver kun en elektrificering af 5.000 kilometer af dem, for at lastbiler og biler kan køre rundt. Det samme gør sig gældende i Danmark, hvor det kun ville være nødvendigt at elektrificere 500 kilometer, vurderer Fabian Wrede, projektleder på elvejsprojektet eRoadArlanda. Hans firma har siden 2018 testet en ti kilometer lang elvej med skinner ved lufthavnen i Stockholm. Skal man installere den løsning koster det omkring syv millioner danske kroner per kilometer vej. Til gengæld kan den lægges ned i allerede eksisterende asfalt, og teknologien betyder, at man kan bruge mindre batterier i de tunge vogne, fordi de kan lade op undervejs. - I den her lastbil har vi 600 kilos batterier. Havde vi ikke kunnet lade dem op, mens den kører, så ville batterierne veje otte til ni ton, siger Fabian Wrede. Sammenlagt mener man i Sverige, at løsningen er så lovende, at man har besluttet at udarbejde en national plan for elveje og derudover udvide forsøgene med endnu to teststrækninger. Elvejene er dog ikke det eneste, som vores nabolande har sat i værk for at få en grønnere lastbiltrafik. I Norge har man fritaget el-lastbiler fra at betale bomafgift omkring de større byer, hvilket ifølge Concito kan betyde op mod 75.000 danske kroner årligt for en enkelt lastbil. Og man har indført en støtteordning for køb af el-varebiler, som giver op til 37.000 danske kroner i klimarabat. I Tyskland har man ud over forsøgene med elveje også lavet en række afgiftsændringer, som giver de grønne køretøjer fordele. Blandt andet giver staten et tilskud til anskaffelse af miljøvenlige lastbiler, og de er samtidig fri for at betale gebyrer - den såkaldte maut - for at køre på motorvejene. Alt det burde vi i Danmark også se på, konkluderer Concito i rapporten. I transportbranchen slutter man sig til Concitos budskab om, at der skal ske noget. Jo hurtigere, jo bedre, for Danmark har ifølge branchen været for længe om at komme i gang med omstillingen, og mange frygter, at vi ender som en \"diesel-ø\" mellem de grønne naboer, hvis der ikke snart sker noget. - Erhvervet er mere end klar, så det er sådan set bare at komme i gang, siger Michael Svane, direktør for DI Transport. - Transportvirksomheder, der arbejder over grænserne, undrer sig over, hvorfor vi i Danmark ikke går frem med samme hast som i nabolandene, siger han. Dansk Industri så gerne, at der ud over de nye teknologiske løsninger også blev kigget på afgiftssystemet, så det blev mere økonomisk bæredygtigt at vælge lastbiler, der kører på brint, gas eller el, og at man kommer i gang med at løse udfordringer med opladning. Også på Christiansborg kribler det i flere for at komme i gang med omstillingen. Venstre og De Radikale tog fat i emnet i sidste uge, da de i foreslog at bruge 300 millioner kroner på at gøre lastbiler og busser grønnere. Penge, som allerede er fundet i en energiaftale, der blev indgået i 2018. Ordførerne fra de to partier gav begge udtryk for, at de er trætte af at vente på regeringens klimahandlingsplan, og at de med forslaget håbede, at der allerede til efteråret kunne være flere grønne lastbiler på vejene. I Dansk Industri så man også gerne, at man kom i gang i det små, mens man venter på den store klimahandlingsplan. - Jeg er stor tilhænger af, at når pengene er der, så skal de også ud og arbejde, siger Michael Svane. Regeringen er gennem de seneste måneder i flere sammenhænge blevet kritiseret for at være for langsom med at komme i gang med de konkrete planer for, hvordan målet om at reducere drivhusgasserne med 70 procent skal nås. - Lige før jul fik vi lavet en bred aftale om en klimalov, og her i det første halvår af 2020 bliver der arbejdet på en klimahandlingsplan. Og så forventer jeg, at vi til efteråret kan gå i gang med at arbejde på den grønne omstilling af vores transportsektor, siger transportordfører for Socialdemokratiet Thomas Jensen. Det har ikke været muligt at få en kommentar fra klimaminister Dan Jørgensen (S) eller transportminister Benny Engelbrecht (S).", "annotations": [], "meta": {}, "annotation_approver": null}
{"id": 483, "text": "Er du usikker på, om nogle lytter med, når du er oppe at skændes med kæresten, eller når du skråler med på Taylor Swift i stuen? Hverdagen vrimler med elektronisk udstyr, der potentielt kan aflytte omgivelserne. Det gælder både computere, telefoner og smarte højtalere med taleassistenter. Alle med indbyggede mikrofoner. Det er dog med stor sandsynlighed en skrøne, at store techfirmaer som Facebook og Google bruger mikrofonen i for eksempel din telefon til at aflytte dine privatsamtaler. Det kan du . Men hvis du alligevel frygter, at nogle skulle optage din stemme, så kan du få hjælp til at undgå det med et nyt armbånd. Forskere fra University of Chicago har , der ved hjælp af ultralyd forhindrer mikrofoner i at optage din stemme. Det skriver Ifølge forskerne sender armbåndet ultralydssignaler ud, som har en frekvens, de fleste mennesker ikke kan høre. Signalerne forstyrrer optagelserne via mikrofonen og skaber det, der kaldes hvid støj. Dermed bliver lydoptagelsen ødelagt. - Armbåndet er en sjov gadget. Og hvis du er sølvpapirshat, så kan det være fint at have den. Den virker til lydoptagelser, men det er ikke nok, hvis der rent faktisk er nogle personer, som prøver at aflytte dig. De kan nemlig bruge andre metoder, siger Keld Norman, der er it-sikkerhedskonsulent ved Dubex. - Hunde og katte kan i øvrigt godt høre armbåndets ultralydssignaler. Så de vil selvfølgelig blive kede af al den støj, fortsætter Keld Norman. Det er ikke første gang, at hvid støj bliver brugt til at spolere lydoptagelser, forklarer Keld Norman: - Man har i mange år lavet apparater, der laver det her hvide støj. Efterretningstjenester har brugt det, når de har haft hemmelige samtaler, siger Keld Norman. Men i dag er lydoptagelser langt fra den eneste måde at aflytte på. - Hackere kan benytte sig af mange andre muligheder, hvis de vil have data ud af dine enheder. De kan for eksempel overvåge aktiviteten fra dit grafikkort, lyden fra CPU'en (computerens processor, red.) eller lyset på skærmen, siger Keld Norman. Keld Norman understreger, at armbåndet vil være et godt redskab, hvis det blot handler om lydoptagelser på telefonen eller smarthøjtaleren. Forskerne bag det nye armbånd har på nuværende tidspunkt kun lavet en prototype. Men de er i kontakt med investorer, som vil have produktet ud på markedet.", "annotations": [], "meta": {}, "annotation_approver": null}
{"id": 484, "text": "I hjørnet af et laboratorie på Aarhus Universitet sidder Jaamac Hassan Hire. Laboratoriet er fyldt med store måleinstrumenter og udefinerbare maskiner. 28-årige Jaamac sidder med en lille betonklump på bordet og har sat to ledninger til den. Han holder nøje øje med skærmen foran sig, som minder lidt om et gammelt billedrørs-tv. Men den er super avanceret og dyr, forsikrer han. Jaamac Hassan Hire er erhvervs-p.hd.-studerende på og arbejder benhårdt på et projekt, der vil kunne skære voldsomt ned på den massive regning på 17 tusind milliarder kroner, som rust hvert år koster verdenssamfundet. - Vi kender jo normalt rust fra vores cykelkæder og lignende, men det er en svær ting at måle på. Hvis vi kan opdage det, inden det udvikler sig, kan vi gå ind og lave reparationsarbejde hurtigere, siger Jaamac. Ulig din cykelkæde, som lige kan få et skvæt olie for at komme af med rusten, er opgaven noget sværere, når det handler om at bekæmpe rust i bygningsværker. Betonkonstruktioner er nemlig kun stærke, fordi stålrør indeni holder dem sammen. Hvis stålet ruster, mister betonen styrke og så risikerer hele skidtet at kollapse. Rustproblemet hedder korrosion og er en kemisk proces, der sker i stål, som får det til at ruste. Korrosion er særligt problematisk for betonbyggerier, der er i kontakt med vand. For eksempel broer, boreplatforme og tunneller. Al korrosion anslås at koste på verdensplan hvert år. I en klassisk journalist-regneenhed svarer det til prisen på 450 nye, rustfrie storebæltsbroer. - Problemet er, at der trænger vand og salt ind i beton, og det gør, at armeringen ruster. Det kan vi ikke undgå. Og det store problem er, at der er stor variation i betonens kvalitet, selvom det er samme byggeri. Så der kan komme korrosion og rust nogle steder, mens armeringen andre steder ikke fejler noget, fortæller Per Goltermann, der forsker i beton og konstruktioner på DTU. Reparationer mod korrosion er ikke lige klaret på en eftermiddag. Men holder man ikke øje, kan det gå helt galt. Eksperter mener for eksempel, at korrosion var en af grundene til, at en stor motorvejsbro i Genova i Italien styrtede sammen og dræbte 43 mennesker. - Alle større konstruktioner inspicerer man regelmæssigt og tager stikprøver ved en gang i mellem at sende folk ud og kigge og måle. Hvis det fører til en mistanke om korrosion, kan man tage flere prøver eller hugge betonen op og sætte sensorer i for at se, hvor hurtigt armeringen ruster. Alternativt kan man få lavet en dyr reparation, fortæller Per Goltermann. Der er altså rigeligt arbejde at gøre, hvis man vil sikre sine byggerier mod korrosion. Og både dét og den store regning er kun med til at give Jaamac blod på tanden. - Jeg synes altid, det er sjovt at arbejde med projekter, der kan løse et stort problem ude i verden. Også selvom jeg overhovedet ikke kendte til problemet med korrosion, før jeg gik i gang, siger han. Jaamac kom til Danmark som 6-årig. Han flygtede med sin familie hertil fra borgerkrigen i Somalia. Familien slog sig ned i Viborg, og i skolen var Jaamac nødt til at kæmpe for at lære noget. - Sproget har jo en stor betydning, og det tager tid. Men uden sproget kan du ikke lære om alt det andet. Så der var jeg allerede bagud, og det måtte jeg så indhente, siger han. Den indsats tændte Jaamacs nysgerrighed, og siden er han bare fortsat med altid at samle viden til sig. Senere kom også en stor interesse for teknik. I 5. klasse begyndte han at skille cykellygter ad for at samle dem på nye måder. Der gik det dog hurtigt op for ham, at cykellygten kun ville være nogle ledninger og en pære, hvis han ikke vidste noget til teorien bag den lille lygte. Så når Jaamac mødte noget nyt og spændende, var han bare nødt til at lære mere om det. - For eksempel er Bluetooth jo ren magi. Hvordan kan det lade sig gøre, at vi kan sende billeder og data via noget, vi ikke kan se? Så undersøgte jeg det og nørdede mig helt ned i stoffet, siger han. Nørderiet hænger stadig fast i Jaamac, og det er ikke til at overse, når han fortæller om sit projekt. Hvis jeg spørger ind til noget overordnet om hans sensorer, er han lynhurtigt videre til at forklare detaljeret om nogle kemiske forbindelser i stålet, hvor jeg må stå af. Og der er ingen tvivl om, at et stort projekt, som det han her har kastet sig over, nemt kommer til at fylde alt for ham. - Jeg har prøvet at stå i køen i Fakta og pludselig komme i tanke om, hvor fejlen i en kode, jeg har skrevet, er. Og så kan man møde ind dagen efter og sætte kommaet rigtigt, og så kører koden. Det giver bare en stor glæde, når det lykkes, siger han. Nysgerrighed ramte også Jaamac, da han hørte om projektet med korrosion. Han var lige blevet færdig med sin kandidat, da hans vejleder fortalte om projektet, som virksomheden Force Technology søgte en nyuddannet til at arbejde på. - Det lød spændende, synes jeg. Og jeg vidste ikke ret meget om konstruktion, så jeg skulle også til at finde helt ny viden. Hvad er korrosion, beton og så videre, siger han. Til gengæld vidste Jaamac en del om sensorer. Og de er netop kernen i løsningen på det store rustproblem, som han arbejder på. Ved at installere sensorer, som er mindre end riskorn, på hvert enkelt stykke stål i en betonbygning, kan han ved hjælp af ultralyd finde ud af, om en korrosionsproces er i gang i stålet. For at få strøm er sensorerne nødt til selv at producere det. Det gør de ved at høste energi fra den kemiske proces, der giver rust på stålet. Samtidig kan sensorerne trådløst sende målingerne ud. Dermed slipper man helt for at skulle lægge lange ledninger ind i betonen, som er nødvendigt i dag. De små sensorer skal løbende holde øje med stålets helbred og alarmere, hvis rusten trænger ind. Det vil gøre det muligt at bekæmpe rusten meget tidligere, end man kan i dag, og dermed stoppe skaden, inden den gør byggeriet skrøbeligt og farligt. Selvom projektet kun er igennem sit første år ud af tre, ser løsningen ud til at fungere. - Den sensor, vi har nu, ser ud til at være rimelig præcis og holdbar. Men det kan se anderledes ud, når vi tager det ud af laboratoriet. Så vi skal snart ud og teste det i virkeligheden, siger Jaamac Hassan Hire.", "annotations": [], "meta": {}, "annotation_approver": null}
{"id": 485, "text": "Når du smider din skraldepose ud, så husk at binde en ekstra knude på posen. Landets skraldemænd risikerer at blive smittet med coronavirus, hvis de kommer i kontakt med snotklude eller andre sager fra coronasmittede. Derfor kommer flere skraldemænd nu med et opråb til landets husholdninger: Luk jeres skraldeposer. Det er nemlig ikke nok at genbruge posen fra Bilka eller SuperBrugsen som skraldepose, hvis man ikke lukker den ordentligt. - Borgerne er ikke ret flinke til at binde deres affaldsposer. De putter ofte affaldet løst ned i skraldespandene, og så falder affaldet ved siden af, når vi tømmer skraldespandene, fortæller Kim Nielsen, der er skraldemand for affaldsselskabet Remondis. Selvom Kim Nielsen har fået ekstra beskyttende handsker på hænderne, kan skraldet stadig smitte med coronavirus. - Vi kan komme i kontakt med affaldet, når det falder ved siden af. Der kan vi få virus på os, og vi får rigeligt med bakterier i forvejen. Derfor kunne det være perfekt, hvis folk kunne binde deres affaldsposer, siger han. Direktøren i Remondis, Søren Eriksen, har også en bøn om, at kunderne skal blive bedre til at passe på skraldemændene. - Ved tømningen risikerer man, at noget af affaldet bliver taget af vinden og i værste fald ramme i hovedet på vores medarbejdere. Det vil vi gøre alt for at undgå, siger direktøren. Alligevel vil skraldemændene ikke samle affaldet op, hvis kunderne ikke binder deres affaldsposer ordentligt, og affald ryger ud, når skraldemændene forsøger at tømme skraldespanden, siger Søren Eriksen. - Som udgangspunkt er vores aftale med kommunerne, at vi ikke skal tage affald med, som ligger ved siden af. Det udgør simpelthen en smitterisiko, siger han. Derfor er direktørens budskab simpel, når det gælder at håndtere sit husaffald. - Det er vigtigt, at affaldet er pakket og lagt ind i poser, og at de er lukket godt til. Derudover skal låget på skraldespanden kunne lukkes til, siger Søren Eriksen. Hos det sydsjællandske affaldsselskab AffaldPlus opfordrer de nu kunderne til at sætte deres skraldespande ud til vejen, når de skal tømmes, så det mindsker coronasmitten hos medarbejderne. Den opfordring vil skraldemand Kim Nielsen også gerne give. - Hvis vi skal undgå at komme i kontakt med borgerne, kan de også trække deres affaldsspande ud til vejen, så vi undgår at komme i for tæt kontakt. For skraldemændene oplever nemlig meget kontakt med kunderne i disse dage, hvor flere arbejder hjemme. - Der er mange, der kommer ud og vil snakke, og der kan de glemme den afstand, man skal holde. Det er ikke sådan, at man ikke må snakke med skraldemændene, men man skal huske at tage sine forholdsregler, lyder opfordringen fra Kim Nielsen.", "annotations": [], "meta": {}, "annotation_approver": null}
{"id": 486, "text": "- Jeg har set det i en dokumentar på YouTube. Den kommentar kan næsten altid starte en diskussion. For lige meget hvad, kan du næsten altid finde det mest vanvittige argument i en video på YouTube. Videoer med ikke-videnskabelige teorier. For eksempel, at Jorden er flad, eller at vi aldrig har været på Månen, trives på YouTube, hvor de bliver set af millioner. Og det er der en god grund til. Det forklarer Vincent Hendricks, der er professor på Københavns Universitet og forsker i, hvordan information bruges og misbruges på nettet. - Det enkle svar er, at konspirationsteorier trækker kunder i butikken. De bliver set af mange, bliver anbefalet til nye brugere og bliver så set af endnu flere, siger han. Noget af det, der gør, at folk bliver fanget af konspirations-videoer, er, at de tænder noget grundlæggende i os, forklarer han. - De sætter gang i folks følelser. De indgyder ofte vrede, angst eller forargelse. De følelser kalder vi for aktivitetsmobiliserende følelser. De får dig op ad stolen, motiverer dig til at gøre noget. Som at kommentere eller dele. Det gør glæde ikke på samme måde, siger han. Sidste år viste , at når han søgte anonymiseret på YouTube efter ‘climate science’ eller ‘climate engineering’, var langt de fleste videoer, der dukkede frem, fyldt med budskaber, der ikke er enighed om blandt videnskabsfolk. Over halvdelen af søgeresultaterne var videoer, der viderebragte falsk information. Mange af dem fremførte eksempelvis konspirationsteorien om 'chemtrails', der går ud på, at regeringer over hele kloden putter kemikalier i flybrændstof, som ødelægger klimaet og hjernevasker os. At et flertal af videoerne indeholder uvidenskabelige påstande, kommer ikke bag på David Budtz Pedersen, der er professor på Aalborg Universitet og blandt andet forsker i, hvordan forskere kan blive bedre til at bekæmpe misinformation. - Vi er meget fascinerede af det utrolige, det fantastiske og det, der næsten ikke kan være sandt. Det fastholder vores interesse. Og har vi klikket på sådanne videoer et par gange, vil YouTubes algoritme lige så stille foreslå dig mere og mere ekstreme videoer, siger han. Før YouTube blev født i 2005, var det markant sværere at sprede konspirationsteorier. På det tidspunkt var det stadig de klassiske medier som aviser, radio eller tv, der i stor stil kontrollerede, hvilken information der nåede folks stuer, forklarer David Budtz Pedersen. - Med YouTube fik konspirationsteoretikerne deres egen globale tv-kanal. Det blev pludselig meget lettere at sprede misinformation, siger han. Og al den misinformation, der flyder rundt på nettet, har været med til at skabe en stigende mistillid til de autoriteter, vi plejede at stole på, forklarer David Budtz Pedersen. - Samfundet går i disse år gennem autoritetskrise, hvor tilliden til myndigheder, medier og regeringer er faldende. Folk søger i stedet efter alternative virkeligheder, siger han og fortsætter: - Det er i den sammenhæng tankevækkende, at du kan finde massevis af brugere, der er kritiske overfor eksempelvis Sundhedsstyrelsen, men forholder sig ukritisk til YouTube-videoer. Videoer med falske budskaber bliver altså set af mange på YouTube, men spørgsmålet er, om brugerne tror på, hvad de ser? Der er forskningen faktisk ikke helt klar, fortæller Vincent Hendricks. - Vi har ikke nok data på, om folk tror på det, de ser. Men generelt ved vi, at når folk finder sammen med andre, de er enige med, sker der tit det, at de kollektivt forskyder sig. Deres fælles holdninger bliver langsomt mere ekstreme, siger han. David Budtz Pedersen er ikke helt overbevist om, at folk tror på alt det, de ser. - Der er studier, der peger på, at folk ikke nødvendigvis tror, at de her videoer fortæller sandheden. Jeg tror, at mange ser de her videoer for underholdningen. Ikke for at få sandfærdig information, siger han og fortsætter: - Men når det er sagt, så er YouTube blevet en stor stemme i samtalen om forskning. Og det udfordrer da os forskere. Vi skal blive bedre til at formidle den rigtige videnskab. Èn ting er, hvad forskerne kan gøre for at komme det her fænomen til livs. Men hvad kan du egentlig selv gøre? For Vincent Hendricks er svaret klart. Hvis du selv oplever, at dine venner kommer med nogle teorier, der lyder langt ude, og de siger, at de har fået dem fra YouTube, så skal du bare gå til dem. - Spørg dem, hvem kilderne er. Hvem der har lavet dokumentaren? Hvad er deres motiv for at lave den? Du skal i bund og grund bare bruge din kritiske sans, når folk kommer med vilde påstande, siger han og fortsætter: - Men det kan være svært i de her dage, hvor nettet svømmer over med deepfakes, manipulerede kilder og photoshoppede billeder. Det kan være svært at finde ud af, om der er noget om snakken. Men det er vigtigt, at du prøver at finde ud af det, siger han.", "annotations": [], "meta": {}, "annotation_approver": null}
{"id": 487, "text": "Lige nu sidder Uffe Frejdal Nielsen med sin kinesiske kone hjemme i lejligheden i Holbæk. De har - af de danske myndigheder - fået forbud mod at have gæster på besøg de næste tolv dage, Parret vurderes til at være i 'lav risiko' for at være smittede med coronavirusset. Det betyder, at Uffe Frejdal Nielsen og hans kone stadig kan færdes ude for eksempelvis for at handle i supermarkedet, så længe de ikke går for tæt på andre mennesker. - Man skal vide, at Wuhan er en by på omkring 11 millioner mennesker fordelt på 7.000 kvadratkilometer. Området er 2.000 kvadratkilometer større end Sjælland. Vi boede i kanten af området, og det var ikke der, hvor sygdommen brød ud. Vi var langt væk, fortæller Uffe Frejdal Nielsen, der ikke er bekymret for at være smittet. Alligevel mener Uffe Frejdal Nielsen, at det er dejligt at være tilbage i hjembyen Holbæk, selvom kontakten til familie og venner må foregå over telefonen og mails de næste uger. - Nu kan vi slappe af og tage det roligt, og vi bliver ikke udsat for nogen risiko for at blive smittet. Fredag sad Uffe Frejdal Nielsen i et britisk fly på vej mod Madrid fyldt med personer, der var blevet evakueret fra den virusramte Hubei-provins i Kina. Fra den spanske hovedstad stod de danske myndigheder klar med et lægeteam, der sendte parret videre til Roskilde i et militærfly. Det var Uffe Frejdal Nielsen selv, der havde bedt om at blive fragtet hjem til Danmark. - Vi ville meget gerne hjem. Der er ikke nogen grund til at sidde i en lejlighed i Wuhan, hvor man ikke må gå ud, fortæller han og understreger, at de britiske og danske myndigheder og læger var meget professionelle i situationen. Sammenlagt har de danske myndigheder assisteret udrejse for 15 personer fra den kinesiske Hubei-provins, og senest landede ti personer i Roskilde natten til i dag. To af dem blev sat i hjemmekarantæne, da de menes at være i 'høj risiko' for at være udsat for coronasmitte. Uffe Frejdal Nielsen er ellers vant til at rejse til den kinesiske provins. Hans kone kommer fra selvsamme område, og parret besøger ofte familie og venner, der alle bor i udkanten af Wuhan. Men fredagens rejse var helt speciel. - Der går nok et par år, før vi glemmer denne tur, siger han.", "annotations": [], "meta": {}, "annotation_approver": null}
{"id": 488, "text": "En augustdag i 2018 skulle Jakob Larsen betale for parkeringen af sin bil. For at gøre betalingen nemmere, downloadede han en parkeringsapp fra firmaet EasyPark. Han oprettede sig som bruger ved at indtaste sit telefonnummer. Her benyttede Jakob Larsen sit arbejdstelefonnummer. Han betalte for sin parkering og tænkte ikke videre over det. I januar 2020 sidder Finn Lund Hansen og tjekker sine kontoudtog. Han opdager, at der er blevet trukket flere småbeløb til betaling af parkeringer på steder, han aldrig har parkeret. Han finder ud af, at det har stået på i op mod halvandet år. - Jeg blev overrasket over det her. Jeg så, at der var trukket de her små beløb med mellemrum fra min konto. Først troede jeg, at jeg var blevet hacket, siger Finn Lund Hansen. I alt er der hævet 531,35 kroner til forskellige parkeringer. Finn Lund Hansen har ligesom Jakob Larsen også benyttet EasyParks app til at betale for sine parkeringer. Og Finn Lund Hansen benyttede også sit arbejdstelefonnummer ved oprettelsen. Da han stoppede i firmaet, overgik telefonnummeret senere til Jakob Larsen. Og det er det, som giver problemer i EasyParks app, hvilket Finn Lund Hansen finder ud af, da han kontakter EasyPark. - De fortalte mig, at min og Jakobs konto var slået sammen, da vi benyttede samme telefonnummer, siger Finn Lund Hansen. Han fik udleveret oplysninger om registreringsnummeret på Jakob Larsens bil, og hvor bilen havde holdt parkeret. Finn Lund Hansen tog efterfølgende kontakt til Jakob Larsen. - Jeg blev meget overrasket, da Finn kontaktede mig. Jeg havde slet ikke opdaget, at vores konti var blevet lagt sammen, siger Jakob Larsen. Finn Lund Hansen ville have EasyPark til at tilbagebetale det beløb, som Jakob Larsen havde parkeret for, da fejlen lå i EasyParks system. Men det afviste EasyPark ifølge Finn Lund Hansen. Han fik besked på, at det måtte de selv finde ud af. - Jeg overførte med det samme pengene til Finn. Han skal jo ikke betale for mine parkeringer. Men jeg er rystet over, at jeg bare har kunnet parkere på en andens regning, siger Jakob Larsen. Når man logger ind på EasyParks app, benytter man kun sit telefonnummer, hvorefter man får tilsendt en sms med en kode. Og det er netop et af problemerne med EasyParks app, siger Allan Frank, som er it-Sikkerhedsspecialist i Datatilsynet. - Det er ikke nok, hvis man kun bruger et telefonnummer til login. Der skal helst være flere faktorer som for eksempel et brugernavn, et password eller en e-mail, siger han. Ifølge Allan Frank er det endnu værre, når én bruger kan få adgang til en anden brugers oplysninger. - Det er problematisk, når man kan logge ind i en app med et telefonnummer og så får oplysningerne på en anden bruger. Så begynder man at komme på kant med reglerne, siger Allan Frank. Derfor har EasyPark ifølge Allan Frank ikke den nødvendige sikkerhed i sin app, og det kan være en overtrædelse af den generelle databeskyttelse. Jakob Larsen er foruroliget over, at en anden bruger har kunnet se, hvor han har parkeret og få oplysningerne på hans bil. - Det er jo håbløst, at EasyPark ikke har mere styr på deres sikkerhed og den data, de ligger inde med. Det er især rystende, når man tænker på, hvor mange brugere EasyPark har, siger Jakob Larsen. Bernd Reul er Country Director for Danmark og Benelux i EasyPark. Han oplyser i et skriftligt svar til DR, at han ikke kan kommentere på konkrete sager og derfor kun kan svare generelt på problemstillingen. - Problemet opstår heldigvis kun meget sjældent, og så løser vi det sammen med kunderne, skriver Bernd Reul. Bernd Reul oplyser, at fejlen kan ske, når en kunde får et nyt mobilnummer, men udelader at opdatere det på sin EasyPark-konto. - Når så nummeret på et tidspunkt bliver genanvendt af teleselskabet til et nyt mobilabonnement, og denne ønsker at bruge EasyPark og skriver nummeret i appen, kan det ske, at vedkommende logger ind i stedet for at oprette sig på ny, fordi det er muligt at få tilsendt et nyt password via sms, skriver Bernd Reul. I EasyParks betingelser står der, at ”kunden er ansvarlig for, at de afgivne oplysninger vedrørende kunden er korrekte”. - Det er også fint nok, men derfor skal en forglemmelse jo ikke give en anden person adgang til mine oplysninger, siger Jakob Larsen. Og det giver it-specialist ved Datatilsynet Allan Frank ham ret i. - Bare fordi man har glemt at opdatere sine oplysninger, så burde det ikke være så let at få afsløret alle sine parkeringsvaner eller andre oplysninger, siger han. Country Director i EasyPark, Bernd Reul, pointerer i sit svar, at der ikke ligger brugbare tilgængelige kreditkortinformationer i appen, og det er derfor ikke muligt at få adgang til andres kortinformationer. - Det er dog muligt at foretage parkeringer, som så betales via det kort, som er registreret, skriver Bernd Reul. Ifølge Bernd Reul arbejder EasyPark på at løse problemet. - Vi har i længere tid arbejdet på en løsning for at forhindre, at problemet med genanvendte numre opstår og har testet forskellige løsninger løbende. De tekniske løsninger, som EasyPark har udviklet og afprøvet, opfyldte desværre ikke tilstrækkeligt kravene til sikkerhed og brugervenlighed, og vi undersøger derfor fortsat andre alternativer, skriver han. Desuden oplyser Bernd Reul, at EasyPark selv har rapporteret problemet til databeskyttelsesmyndighederne. Og henvendt sig til datamyndighederne i Sverige for at få deres syn på problemet, da den svenske datamyndighed ifølge EasyPark er deres vigtigste tilsynsmyndighed. Ifølge Bernd Reul betaler EasyPark de brugere tilbage, som er kommet i klemme og sørger for at få betaling fra den nye kunde, som har foretaget parkeringen. Men ifølge Finn Lund Hansen har han i denne sag fået at vide, at parterne selv måtte finde ud af betalingen. Bernd Reul skriver i sit svar til DR, at han har haft kontakt til den medarbejder, som har haft sagen, og at det må være en misforståelse. EasyPark vil nu sørge for tilbagebetalingen. Jakob Larsen har efterfølgende klaget til Datatilsynet over EasyParks behandling af hans personlige oplysninger, og at de har udleveret nogle af hans oplysninger til tredjepart. Den sag er endnu ikke afgjort.", "annotations": [], "meta": {}, "annotation_approver": null}
{"id": 489, "text": "Valentinsdag står for døren. Og selvom hverken du eller din kæreste går op i det, så skulle man da være et skarn, hvis man ikke lige kom hjem med en æske chokolade eller en lille buket blomster. Du står derfor nede i supermarkedet, og vil gerne finde noget chokolade til din kæreste. Problemet er bare, at hendes nytårsforsæt er at være mere woke, når det kommer til klima og bæredygtighed, så du kan jo ikke bare tage en hvilken som helst chokolade. Du vender og drejer de forskellige æsker. På nogle af dem, er der små mærker på bagsiden, som du vist har set før. Men hvad betyder de? Og hvilke skal du gå efter? Kakaoindustrien er nemlig et minefelt, når vi snakker bæredygtighed, miljøpåvirkning og etiske overvejelser i forhold til de mennesker, der producerer ingredienserne til din chokolade. Heldigvis er der nogle anerkendte mærker, som du altid kan holde øje med. Der er dog forskel på, hvad de står for. Fairtrade-mærket er oplagt, hvis du tænker på bondens ve og vel. Fairtrade-certificeringen startede nemlig for at sætte fokus på bedre forhold og ordentlige lønninger til arbejdere. - Fairtrade-mærket betyder, at bonden altid får en mindstepris for sit produkt. Derudover uddeles der penge i form af Fairtrade-bonusser, så bønderne i fællesskab kan investere i nærområdets skoler, foreninger og omlægning til økologi, siger Kristine Naalkjær. Hun er projektleder i Forbrugerrådet Tænks fødevareteam. Fairtrade startede altså som et mærke, der havde fokus arbejdsvilkår og fairhandel. Men med årene er certificeringen også begyndt at kigge på andre emner. Som miljø og klima. Der er derfor også strenge krav til, hvilke kemikalier Fairtrade-bonden må bruge på sine marker. - Det er både for at beskytte miljøet i og omkring bondens marker, men også for at de mennesker, der arbejder der, ikke bliver udsat for uhensigtsmæssige kemikalier, siger Kristine Naalkjær. Bønderne må gerne bruge nogle særlige kemikalier, men der er fokus på at få en bedre og mere optimeret brug, når kemikalierne tages frem. - Bønderne bliver også ofte trænet til at bruge organisk gødning, siger Aske Skovmand Bosselmann, lektor på Institut for Fødevare- og Ressourceøkonomi på Københavns Universitet. Det betyder, at de genbruger restaffald fra deres produktion som gødning, ligesom med en kompostbunke hjemme i haven. Andre certificeringer, som du kan holde øje med, er Rainforest Alliances' lille grønne frø eller mærket 'UTZ'. De to certificeringer slog sig sammen i 2018, men har beholdt de to mærker, som mange kender. Modsat Fairtrade, så har Rainforest Alliance og UTZ fra start haft fokus på miljøet. Men i dag fokuserer certificeringerne også på etiske og sociale forbedringer for bønderne. Aske Skovmand Bosselmann forklarer, at de anerkendte certificeringer ofte dækker flere af de samme områder. - Men der er selvfølgelig stadig forskelle, når vi kigger nærmere. Ser vi for eksempel på agerskovbrug, der er en landbrugsdriftsform, som flere af certificeringerne har fokus på, så er der forskellige standarder. Hos Fairtrade er der for eksempel ikke helt så specifikke krav til agerskovbrug, som Rainforest Alliance/UTZ har, siger han og fortsætter. - Rainforrest Alliance/UTZ-mærkning kræver, at der skal være mindst 18 træer per hektar med mindst 12 forskellige træ-arter, der hører til i området. Det er en fordel for naturen, fordi fugle, insekter og andre dyr får et miljø, der faktisk ligner en form for skov. Og det er ikke for sjov, at certificeringerne har fokus på landbrugsformerne i områder, hvor kakaobønnerne dyrkes. - Kakaoproduktion i Vestafrika har været en af de store årsager til afskovning. Det er derfor vigtigt med fokus på kakaoproduktion, der ikke fører til mere afskovning, og som i agerskovbrug kan få træer tilbage i landskabet, siger Aske Skovmand Bosselmann. Der er dog også forskel på de forskellige certificeringer, når vi også kigger på produkterne, forklarer Kristine Naalkjær. - Rainforest Alliance-produkter kan indeholde ingredienser fra produktioner, der ikke er certificeret af Rainforest Alliance. Der er altså ikke et krav om, at hele produktet skal leve op til Rainforest Alliances' standarder, siger Kristine Naalkjær. Hos Rainforest Alliance og UTZ er der heller ikke en garanteret mindstepris til bønderne. Falder du over EU's grønne økologi-mærke eller den røde danske udgave, så er vi ovre i en lidt anden form for certificering end de ovenstående. Her er fokus nemlig helt og aldeles på økologi. Og her kan der også være noget at spare på klimakontoen. - Nogle af de klimatunge dele ved det konventionelle kakao-landbrug kan være, hvis man bruger uorganisk gødning, fordi der udledes drivhusgasser fra produktionen af gødning. Men ved økologisk kakaodyrkning skal det være økologisk produceret gødning med fokus på genbrug af ressourcer i lokalområdet, siger Aske Skovmand Bosselmann. Ved det økologiske kakao-landbrug er der et mindre brug af gødning og ingen brug af kemiske pesticider, så der bruges biologiske stoffer i stedet. Og det kan derfor være lidt dyrere, når du står nede i supermarkedet. - En økologisk kakao-produktion kræver tit mere manuelt arbejde og giver lidt mindre udbytte end ved konventionelt landbrug - men prisen er også tit lidt højere, hvilket hjælper bonden, siger Aske Skovmand Bosselmann. Når du tjekker udvalget af chokolade ud, ser du med stor sandsynlighed også andre mærker end de tre ovenstående. Det kan være mærker, der ligner certificeringer. De kan for eksempel hedde ‘Cocoa life’, ‘Cocoa Horizons’ eller ‘Our Cocoa’. Det er ofte mærker, som producenterne selv har opfundet. Forskellen på de udbredte mærker og producenternes egne mærker er gennemsigtighed. - Hos de udbredte mærker er der altid en tredjepart, der tjekker, at bønderne lever op til standarderne, og at reglerne overholdes. Hos producenternes egne mærker er det kun dem selv, der ved, hvordan det egentlig står til. Det forklarer Debora Van Boven-Flier, der arbejder med bæredygtigt landbrug ved NGO’en NEPcon, der er med til at vurdere, hvilke firmaer der kan få Rainforest Alliance-certificeringen. Hun forklarer, at hun har talt med firmaer, der har valgt at lave deres egne mærker i stedet for at beholde de anerkendte certificeringer. - De fortæller, at de ikke vil have flere forskellige certificeringer, så de laver deres egen, hvor de kan samle flere certificeringer under ét mærke, der er deres eget. Hvis du for eksempel er Fairtrade-certificeret, må du nemlig kun bruge ingredienser, der lever op til Fairtrade-standarderne. Men hvis du har dit eget program, kan du bruge ingredienser, der lever op til forskellige certificeringer og blande dem sammen i din chokolade. Men Debora Van Boven-Flier er en anelse skeptisk overfor de mange selvopfundne mærker. - Det er svært at gennemskue, om de lever op til deres egne regler. Der er ikke den samme form for gennemsigtighed og uafhængige kontroller som ved de andre certificeringer. Så vi ved ikke, om de lever op til rigtig gode standarder eller ej, siger hun. Både Aske Skovmand Bosselmann og Debora Van Boven-Flier ville ønske, at de kunne svare klokkeklart ‘ja’ til, at du altid kan stole på de anerkendte certificeringer. Men der har været tilfælde med næsten alle de anerkendte certificeringer, hvor der ikke har været styr på sagerne, når der er blevet lavet kontrol ved bønderne. - Det er ligesom med det danske skattesystem: Hvis ideologien er der blandt aktørerne, så fungerer det. Men hvis man vil snyde, så kan det lade sig gøre, siger Aske Skovmand Bosselmann. Men overordnet se kan du som forbruger godt regne med, at de anerkendte certificeringer lever op til deres standarder. - Det er nemlig en tredjepart, der er ude og tjekke bønderne. Det er altså ikke foreningerne, der har lavet certificeringerne, eller chokoladeproducenterne, der laver kontrollerne, siger Debora Van Boven-Flier.", "annotations": [], "meta": {}, "annotation_approver": null}
{"id": 490, "text": "Du kender måske følelsen af at have 70 milliarder kroner liggende, som verden omkring dig synes, du skulle tage at bruge på noget fornuftigt. Så du smider et smukt billede af jorden på din Instagram-profil og annoncerer en ny fond, som skal være med til at redde planeten. Den følelse kender Amazon-ejer Jeff Bezos i hvert fald. Han er en af verdens rigeste mænd, og , at knap 70 milliarder kroner fra hans sparegris skal gå til videnskabsfolk, aktivister og ngo’er, der bidrager til kampen mod klimaforandringer. Mere konkret er Jeff Bezos dog ikke endnu. Så hvordan kan pengene bruges bedst? Vi har spurgt danske energi- og klimaforskere, hvad de ville bruge 70 milliarder kroner til. Hvis man sendte en konvolut med Jeff Bezos' penge til Thorsten Mauritsen, ville han fordele pengene mellem to indsatser. Han forsker i klimaforandringer som lektor på Stockholm Universitet. Ifølge ham burde den største del af pengene gå til at udvikle og installere såkaldt 'carbon-capture-storage'-teknologi, som kan indfange CO2-udledninger fra industriens skorstene. - Efter min mening ville 'carbon-capture-storage' give mest muligt nytte per krone. De fleste udslip kommer fra industrien, men det er meget svært at lægge CO2-skat på industrien, sådan som verden ser ud i dag, for så bliver de udkonkurreret og flytter måske til andre lande, hvor de forurener mere, siger han. Ifølge Thorsten Mauritsen findes den nødvendige teknologi allerede. Det handler bare om at føre det ud i livet, så det med tiden bliver billigere at installere på verdens tunge industrianlæg. Når kuldioxiden bliver indsamlet, skal man selvfølgelig sørge for at kunne komme af med det igen. Det er den bedste løsning lige nu, ifølge Thorsten Mauritsen, at udnytte de tomme huler, vores olieboringer har efterladt. - Man kan pumpe det ned i for eksempel gamle oliefelter, som ligger dybt nede i jorden. Der bliver det omdannet til mineraliseret form, som en slags sten, siger han. Den anden del af pengene ville Thorsten Mauritsen bruge på en slags forsikring mod at klimaet på jorden ikke løber løbsk. Ved hjælp af satellitter vil han holde øje med jordens såkaldte energibudget – altså hvor meget energi fra solen, der kommer ind, og hvor meget energi udstråles fra jorden? Hvis energibudgettet pludselig ikke stemmer, kan det være et tegn på, at den værst tænkelige klimakatastrofe er ved at ramme os. Det ville være usandsynligt, men risikoen er, at jordens opvarmning ikke længere er til at stoppe. - De satellitter, vi har nu, der holder øje med energibudgettet, er helt utilstrækkelige. De kan slet ikke måle præcist nok. I stedet holder man øje med, hvor meget varme der optages i havene. Men man skal bruge mindst 10 års målinger fra havene, før man kan sige noget om energibalancen, siger han. Og hvis den helt store klimakatastrofe en dag er på vej, så er tid ikke noget, vi har meget af, fortæller Thorsten Mauritsen. - Så nogle milliarder kroner på satellitter, der kan vinde 5 til 10 år til at reagere. Det ville være virkelig godt givet ud, siger han. En anden, der gerne så pengene investeret i udviklingen af CO2-støvsugere, er Brian Vad Mathiesen. Han er professor på Aalborg Universitet og ekspert i grøn energi. Han peger på 'Direct Air Capture'-teknologien, der filtrerer CO2 direkte ud fra atmosfæren i stedet for at samle den ved selve skorstenene. Men Brian Vad Mathiesen kan heller ikke begrænse sig til én stor investering og deler derfor penge ud til yderligere to områder. Det ene er udviklingen af forgasningsteknologi, der kan forvandle halm, træ og andre organiske materialer til en grøn gas. Teknologien bruges i Danmark til at producere el og varme, men den kan også bruges til at lave brændstof til fly, skibe og lastbiler, som alle er tunge klimasyndere. - Forgasningsteknologi har været i vælten, men nu er den gået lidt under radaren, selvom der stadig er et meget stort potentiale, for at det kan bidrage væsentligt til den grønne omstilling. Derfor kunne det godt have brug for mere støtte, siger Brian Vad Mathiesen. Den tredje indsats, Brian Vad Mathiesen ville sende penge til, er udbredelsen af de kendte teknologier, vi allerede har. - Der er en række teknologier, hvor vi kan komme rigtig langt indenfor de næste 10 år, uden at vi behøver at forske særligt meget, siger Brian Vad Mathiesen. Den udbredelse mener han skal ske på to måder. Det ene er udarbejdelse af scenarier, der kan fortælle, hvordan kendte teknologier kan tages i brug med det samme, og hvordan grønne teknologier, der er under udvikling, kan bruges på længere sigt. Som eksempel fremhæver han , han selv har stået i spidsen for, som kortlagde, hvordan varmeindustrien i Europa kunne gøres grøn. - Der er et kæmpe stort potentiale, for vi kan næsten opvarme alle bygninger i Europa med overskudsvarme, siger han. Sammen med den slags beregninger, bør der ifølge Brian Vad Mathiesen være en oplysningskampagne, så borgere og politikere kender til de muligheder, der allerede findes, men som bare venter på at blive ført ud i livet. Spørger man Kirsten Halsnæs, der er professor i klima og økonomi ved DTU, burde Jeff Bezos' 70 milliarder kroner ikke bruges på smart, grøn teknologi. For det er der så mange andre, der vil bruge penge på. - Bill Gates har jo også fokus på højteknologi. Det er en god idé, for avanceret teknologi er meget vigtigt. Men jeg ville kigge mod de steder, der ikke er blevet givet så meget støtte til, siger hun. Derfor ser Kirsten Halsnæs mod de udviklingslande, der allerede i dag mærkes af klimaforandringerne. - Man skulle gøre det muligt for de fattige lande, som allerede nu bliver ramt af klimaforandringer, at få indarbejdet den grønne omstilling i deres udviklingsplaner. Så de ikke satser på fossile brændsler, når de bygger nye elforsyninger, men i stedet går efter vedvarende energi, siger hun. Det er særligt de afrikanske lande og de fattigere lande i Asien, som ifølge Kirsten Halsnæs bør få støtte, så deres udvikling af energiforsyninger og industri indeholder klimamålsætninger. Pengene kunne også bruges til at hjælpe dem med at være bedre rustet mod de katastrofer, de i dag rammes af som følge af klimaforandringer. - Det kunne være bedre vandforsyningssystemer og kunstvanding til landbruget, så de ikke er så sårbare over for tørke, siger hun. Det er ikke bare af ren medlidenhed, at Kirsten Halsnæs mener, pengene kunne bruges som en klimabevidst udviklingsbistand. De store projekter indenfor vedvarende energi, mener hun hurtigt vil give overskud, og de er derfor ikke så svære at finansiere. Men i de fattige dele af verden er der til gengæld et stort økonomisk behov. - Det er jo ikke det, der ville give den største effekt for at sænke vores udslip af drivhusgasser, for de fattige har ikke en stor udledning af drivhusgasser. Men hvis vi havde en liste over, hvor i verden der er flest, der vil dø, blive syge og ramt af klimaforandringer, så ville det være i den del af verden. Og det kunne man bruge pengene på at kæmpe mod, siger Kirsten Halsnæs.", "annotations": [], "meta": {}, "annotation_approver": null}
{"id": 491, "text": "Inde i køkken-alrummet i en helt almindelig familiebolig i Sorø sidder niårige Esther med sin far Søren Peter Dalby Andersen og kigger på en lang seddel ved køkkenbordet. - Jeg har fået en liste af min kone over ting, jeg skal lave, fortæller Søren Peter Dalby Andersen og smiler. I hånden har Esther også en seddel med ord og tegninger på, hvad hun skal lave de næste 14 dage. - Der står, at jeg skal spille violin, læse og øve mig i at gå i split og spagat, siger Esther Dalby Andersen. Som mange andre danskere så Søren Peter Dalby Andersen og hans hustru pressemødet i går aftes, hvor statsministeren meddelte, at flere dele af landet lukker ned. Søren Peter Dalby Andersens hustru er sygeplejerske, og hun er allerede mødt på arbejde - til en formentligt travl dag - før Søren Peter Dalby Andersen og datteren satte sig ved morgenbordet. Søren Peter Dalby Andersen er selv underviser på talentcenteret Astra Science Talent Academy i Sorø, hvor de har elever fra hele landet. Han har aftalt med sin arbejdsgiver, at han arbejder hjemmefra i dag. Senere vil han holde et digitalt møde med sin arbejdsplads, hvor han regner med at få at vide, at arbejdet hjemmefra forlænges med 14 dage. Hvis det er beskeden, åbner det nogle muligheder for familien, mener Søren Peter Dalby Andersen. - Jeg regner med at kunne blive hjemme ved mine børn. Det betyder også, at jeg har en masse forskellige projekter, jeg kan lave sammen med dem, som jeg ikke altid har tid til. Det tror jeg, at Esther glæder sig til, siger han. Søren Peter Dalby Andersen tvivler dog på, at han kan hjælpe datteren med at gå i split og spagat. - Jeg har faktisk kunne lave en dobbelt baglandssalto, men det er længe siden, griner Søren Peter Dalby Andersen. Familiens yngste datter Agnes på fem år er i øjeblikket på ferie hos sin farmor på Læsø, og trods udmeldingerne om at holde børnene hjemme de næste 14 dage bliver parrets niårige datter Esther sendt i skole i dag for at sige på gensyn til sine venner og hente sine skolebøger. - Jeg synes, at det er vigtigt, at vi ikke maler for meget fanden på væggen. Det er vigtigt, at hun kommer over på skolen og siger farvel til sine venner. Så har hun mulighed for at lave en legeaftale, siger Søren Peter Dalby Andersen. Han vil også bruge besøget på skolen til at undersøge, om andre forældre skal have hjælp, hvis de bliver kaldt på arbejde de næste 14 dage. - Det er vigtigt, at man lige får set hinanden i øjnene. Det er et signal til børnene, at man skal forholde sig roligt, siger han.", "annotations": [], "meta": {}, "annotation_approver": null}
{"id": 492, "text": "Mundbind og håndsprit. Sådan lyder efterspørgslen fra bekymrede borgere, der gerne vil tage deres forholdsregler over for det nytilkomne coronavirus, Det oplever farmakonom ved Elefantapoteket i Holbæk Mette Ulrich Jensen. - Kunderne er bekymrede, og de spørger efter mundbind. Der må vi desværre sige, at vi har udsolgt. De har været udsolgt i en lille måned, efter de første meldinger kom fra Kina. Der røg dem, vi havde, siger hun. Mette Ulrich Jensen mener dog, at kunderne sagtens kan tage deres forbehold for smitten uden mundbind. - Vi prøver at sige til kunderne, at de skal have en almindelig hygiejne, hvor man vasker hænder og bruger alcogel. Vi prøver også at lade være med at sige corona, fordi vi ikke vil skubbe til folk og gøre dem forskrækket, siger hun. Apoteket oplever også, at der bliver langet langt mere håndsprit over disken. - Vi har ikke så meget tilbage, men der bliver arbejdet på højtryk for, at vi kan få noget mere på lager, siger Mette Ulrich Jensen. Derudover har apoteket hængt et skilt op fra Sundhedsstyrelsen med en vejledning omkring forebyggelse af smitte ved coronavirus. - Det siger, at man skal vaske hænder og nyse i albuen eller bruge engangsservietter, siger Mette Ulrich Jensen, der senere i dag vil modtage en vejledning fra Apotekerforeningen, så de ensretter rådgivning af kunderne. Mette Ulrich Jensen er heller ikke bekymret for at blive smittet af virusset, selvom hendes arbejdsdag består af at betjene borgere på apoteket. - Vi har alcogel stående ved skrankerne. Der er jo kun en, der indtil videre er konstateret smittet, og vi står her jo også i influenzasæsonen, så vi bruger almindelig sund fornuft, siger hun. Ved venteværelset hos lægerne i Kirkestræde i Holbæk er der sat skilt op på døren, som advarer mod at komme ind, hvis man for eksempel har været i Italien, Kina eller Sydkorea eller tæt på en, der er smittet. Skiltet vækker dog ikke bekymring hos Sem Settin, der netop har forladt venteværelset. - Jeg synes, det er en god idé. Så er folk mere obs., men hvis alle tænker sig godt om og passer på sig selv, så tror jeg ikke, der er en stor risiko. Sem Settin tager dog sine egne forholdsregler for at undgå at blive smittet. - Jeg prøver at holde mig væk fra store mængder mennesker i for eksempel supermarkedet, og så vasker jeg hyppigt hænder. Han har også overvejet at købe et mundbind, hvis smitten breder sig. - Men det har jeg ikke gjort endnu. Måske gør jeg, hvis der kommer flere smittede, siger Sem Settin. Der bliver dog ikke købt mundbind foreløbigt hos Lisette Hansen, der også har forladt venteværelset hos lægerne i Kirkestræde. - Jeg synes, vi skal tage vores forholdsregler og lade være med at gå i panik. - Nej, slet ikke. Det er en slags værre influenza, og der er mange, der dør af influenza hvert år i Danmark, men det tænker vi ikke så meget over, siger Lisette Hansen, der godt kan forstå, at virusset vækker bekymring hos nogle borgere. - Det gælder jo mest svage, og hvis jeg havde et svagt hjerte, så ville jeg også gå mere i panik. Men hvis du er forholdsvis sund og rask, så tænker jeg, at man ikke skal være bekymret. Derfor vil Lisette Hansen ikke gøre mere end at spritte sine hænder. - Men det gør jeg allerede i forvejen, fordi jeg arbejder i sundhedsfaget, og jeg vil også sige til mine omgivelser, at de skal sørge for at vaske ekstra godt hænder.", "annotations": [], "meta": {}, "annotation_approver": null}
{"id": 493, "text": "Både Motorola og Samsung har sat sig for at relancere den klassiske klaptelefon i en smartphone-version. Idéen taler direkte ind i manges nostalgiske forhold til den foldbare Razr V3-mobiltelefon fra 00'erne, men også kun idéen. For ifølge kritikerne holder telefonerne ikke - bogstavelig talt. Både koreanske Samsungs nye Galaxy Z Flip og amerikanske Motorolas Razr fra sidste år har svært ved at holde på formerne, da de bliver udsat for en hårdhændet behandling på . Her fremgår det blandt andet, at Samsung fraråder, at man trykker hårdt på skærmen, som - ifølge producenten - er lavet af ultratyndt glas. Andre tech-anmeldere på og anerkender den nye Razrs design, mens de dog er skeptiske overfor holdbarheden og prisen - der i Danmark ligger omkring 10-13.000 kr. Den kinesiske mobilproducent Huawei lancerede sidste år den foldbare , der blev rost - men havde et endnu voldsommere prisskilt. Motorolas slanke Razr V3 var en af 00'ernes mest ikoniske mobiltelefoner. - De var grusomt populære - selv Nokia abede efter, fortæller Knud Erik Skouby, der er professor ved center for Communication, Media & Information technologies på Aalborg Universitet. Men der gik få år, før blandt andre Apples iPhone stjal rampelyset og vænnede forbrugerne til smartphonens utallige muligheder. Og her kom Razr-designet til kort. - Skærmen var for lille til smartphones. Derfor måtte man vente på, at teknologien kunne understøtte en foldbar skærm, siger Knud Erik Skouby. Motorola og Samsung har været tilbageholdende med at udlåne deres nye klaptelefoner til tests. Det kan meget vel skyldes den dårlige modtagelse, som den sammenklappelige fik, vurderer Knud Erik Skouby: - Det er under et år siden, at den fik massive klager, fordi dens foldbare skærm knækkede, påpeger professoren. Han mener, at producenterne har haft held med at finde en niche i et smartphone-marked, der har brug for nyskabelse. Men om de nye klaptelefoner kan blive lige så populære som forgængerne, må tiden vise.", "annotations": [], "meta": {}, "annotation_approver": null}
{"id": 494, "text": "Det er bedre at spise broccolien rå end at koge den, så mister den nemlig ikke alle de sunde næringsstoffer. Måske har du hørt dét fra en belærende type i køkkenet. Eller fra fans af madtrenden raw-food, altså råkost. Kan det virkelig passe? Det er ikke helt så enkelt, forklarer Lars Ove Dragsted, der er professor og leder af sektion for Klinisk og Forebyggende Ernæring på Københavns Universitet. Han har i mange år forsket i frugt og grønts sundhedsmæssige virkninger. - Man kan diskutere, om det er sundest at spise grøntsagerne rå. Her er de nemlig i en form, hvor du ikke så let kan få adgang til alle næringsstofferne, siger han. Hvis du koger dine gulerødder, tomater eller din broccoli, hjælper det med at nedbryde cellevægge i dem. På den måde frigiver du nogle næringsstoffer, så din krop nemmere kan optage dem. - Der er meget næring inde i cellerne, men cellevæggene er lavet af et materiale, din krop ikke kan nedbryde. Når vi koger grøntsagerne sprænger cellevæggene, og så kommer det hele ud, siger Lars Ove Dragsted. Men det betyder ikke, at du bare skal smide broccolien i en gryde med vand og voldkoge dem. Grøntsagerne mister nemlig også nogle næringsstoffer under kogning, forklarer Lars Ove Dragsted: - Der ryger en del næringsstoffer, når du koger grøntsagerne. Så der er både nogle ulemper ved at koge dem og ved at spise dem rå. Han foreslår derfor, at du enten damper eller blancherer dine grøntsager, så de ikke mister ligeså mange næringsstoffer, som hvis du koger dem. - Så får du både den bedste smag, vil jeg mene, og samtidig får du meget næring ud af det, fortsætter Lars Ove Dragsted. Du kan også koge grøntsagerne og bruge vandet til suppe eller sovs. Så får du det hele med samtidig med, at du får nedbrudt cellevæggene i grøntsagerne. Hvis du tilbereder dem i mikroovnen, ryger der også færre nærringsstoffer. Nu hvor vi er i gang med udsagn om frugt og grønt, har du måske også hørt, at du ikke skal skrælle dine frugter. Vitaminerne sidder nemlig i skrællen. Den er god nok ifølge Lars Ove Dragsted. Men det er ikke nødvendigvis på grund af vitaminerne, du skal spise skrællen. Lars Ove Dragsted har været med til at undersøge, hvorvidt det er vitaminerne, der gør at frugterne er sunde. Og det tyder ikke på, at vitaminerne er det afgørende. - Spørgsmålet er, om det i virkeligheden er andre næringsstoffer, for eksempel fibrene eller nogle helt andre stoffer, der gør, at frugterne er sunde for os, siger Lars Ove Dragsted. Men uanset om det sunde kan forklares med vitaminer eller andre næringsstoffer, så sidder en del af det gode faktisk i skrællen. - Skrællen har som regel lidt højere indhold af fibre og andre næringsstoffer og også af såkaldte sekundære plantestoffer, der også ser ud til at fremme sundheden, siger Lars Ove Dragsted. Det gælder blandt andet æbler og pærer, men også en del andre frugter, hvor de fleste undlader at spise skrællen. - Det gælder for eksempel skallen på citrusfrugter. Den er faktisk også spiselig, men nok ikke så behageligt at indtage. Men du kan faktisk godt finde opskrifter på det, siger Lars Ove Dragsted. Han understreger, at der også er en del næring inde i frugterne. Hvis du vil have mest næring ud af dine grøntsager eller dine frugter, så handler det om at spise varieret. - Det er det bedste råd, jeg kan komme med. Spis så mange forskellige frugter og grøntsager som muligt. Og tilbered dem på forskellige måder. Du kan variere mellem at koge, dampe og blanchere dem eller spise dem rå. Så får du det hele med, siger Lars Ove Dragsted.", "annotations": [], "meta": {}, "annotation_approver": null}
{"id": 495, "text": "Det er ikke sikkert, at navnet Larry Tesler siger dig noget. Men du benytter højst sandsynligt nogle af hans opdagelser i dagligdagen. Mest berømt er opfindelsen af genvejstasterne 'Ctrl+X, Ctrl+C og Ctrl+V' – altså 'klip, kopier og sæt ind’. Funktioner som de fleste computerbrugere nok kender, og som er standard i computere i dag. Larry Tesler er død i en alder af 74 år. Han har arbejdet for nogle af verdens mest kendte it-selskaber som Xerox, Apple, Amazon og Yahoo! I 1973 begyndte Larry Tesler at arbejde for Xerox, som nok er mest kendt for at producere print- og kopimaskiner. Han arbejdede for deres forskningscenter i Palo Alto i Californien. Det var her, han opfandt de berømte genveje i samarbejde med en kollega. I sin tid hos Xerox arbejdede han blandt andet også med brugergrænseflader. Larry Tesler havde en stærk tro på, at computere skulle være nemme at bruge for almindelige mennesker - hvilket de ikke altid var dengang. Han var for eksempel irriteret over, at når man printede et stykke tekst ud fra en computer, så lignede ens udprint ikke det, man så på skærmen. Han var derfor med til at udvikle et program, som kunne netop det. Det er en funktion, som vi slet ikke kan forestille os at leve uden, når vi skriver i for eksempel Word og Pages i dag. I 1980 headhuntede Steve Jobs Larry Tesler til Apple, hvor han var med til at udvikle en af Apples første personlige computere: Lisa. Han var også med til at designe den berømte Macintosh og var blandt andet også involveret i udviklingen af medieafspilleren QuickTime. I 1997 forlod han Apple og fik senere job ved både Amazon og Yahooo. I de seneste år har han arbejdet som selvstændig konsulent. Så selvom navnet Larry Tesler måske ikke er så kendt undenfor computerverdenen, så har han haft en stor indflydelse på, hvordan vi bruger computere i dag.", "annotations": [], "meta": {}, "annotation_approver": null}
{"id": 496, "text": "Før der var noget, der hed YouTube eller streaming, var videoer på nettet noget, der tog lang tid. Man skulle downloade én stor fil ned til sin egen computer, og så kunne man afspille den dér. Men med hurtigere forbindelser og nye teknologier blev det muligt at dele store filer op i mindre dele og sende dem løbende, mens de blev set. Og i dag bruger vi det hele tiden. Vi streamer så meget, at det udgør på nettet. Men det er ikke kun den strøm, din skærm bruger, som kræver energi. For at vi kan se videoklip, film og serier, skal enorme datacentre bygges, drives og nedkøles.", "annotations": [], "meta": {}, "annotation_approver": null}
{"id": 497, "text": "- Jeg må godt være lidt god ved mig selv. Det er jo weekend. Har du også sagt det til dig selv en gang imellem? Så er du ikke alene. Ifølge en ny undersøgelse fra DTU Fødevareinstituttet og Københavns Universitet elsker vi at forkæle os selv med guf og alkohol - især i weekenden. Det starter allerede med fredagshygge, hvor vi skruer op for forbruget af sukker, snacks og alkohol og ned for indtaget af frugt, grøntsager og fuldkorn. Men den dag, vi er allermest gode ved os selv, er lørdag. Her spiser vi 39 procent mere af snacks og søde sager end på hverdagene. En stor del af danskernes indtag af øl og vin foregår også om lørdagen. - Sammenlagt indtager danskerne i gennemsnit 20 procent flere kalorier om lørdagen end på en hverdag, siger Matilda Nordman, akademisk medarbejder ved DTU Fødevareinstituttet, som er en af forskerne bag de nye tal. Og hun vurderer, at bedre weekendvaner kunne være godt for folkesundheden. Men det er ikke kun indtaget af tomme kalorier, som stiger i weekenden. Vi bliver også mere dovne. I hverdagene er det gennemsnitlige aktivitetsniveau på knap 10.000 skridt, når man omregner cykling til skridt og lægger det til det samlede antal skridt. Men det falder altså lørdag og søndag. Søndag er den dag, hvor vi er mest glade for sofaen. Her er vores aktivitetsniveau 20 procent lavere end i hverdagen. - Det er faktisk lidt paradoksalt. Vi har jo mere tid i weekenden, men har alligevel en tendens til at bevæge os mindre. Folk er typisk mere aktive på strukturerede hverdage med arbejde og skole end på de ustrukturerede dage i weekenden, siger seniorrådgiver Jeppe Matthiessen fra DTU Fødevareinstituttet. Så hvis du vil leve en smule sundere, skal du måske tage et nærmere kig på dine weekender. - Danskerne kan jo rigtig godt lide søde sager. Her vil det måske være en god ide at holde lidt igen i weekenden, men det er jo ikke det samme, som at man ikke må hygge sig og få noget godt, bare i lidt mindre mængder, siger Jeppe Matthiessen. Det giver Matilda Nordman ham ret i. - Hvis bare nogle af de søde sager og alkoholen bliver byttet ud med frugt, grønt og vand, vil det formentlig kunne ses på vægten hos mange og have en positiv sundhedseffekt, siger hun. Christina Catherine Dahm er lektor ved Institut for Folkesundhed på Aarhus Universitet, og har ikke været en del af undersøgelsen. Ifølge hende kan undersøgelsen bruges til at give danskerne et bedre indblik i deres vaner. - Det er som at holde et spejl op for sig selv. Vi kan gå rundt og tro, at vi lever sundt, fordi vi cykler til arbejde og sørger for, at børnene kommer ud at lege og røre sig i hverdagene, men så har vi måske en tendens til mere usunde vaner i weekenden, siger hun. Rent sundhedsmæssigt skal vi måske derfor til at have mere fokus på weekenderne end hverdagene. - Weekenden er jo to ud af syv dage i ugen. Så vi kan måske have mere usunde vaner, end vi selv er klar over, for vi glemmer, hvor meget weekenden egentlig fylder i ugen. Især hvis vi allerede begynder at holde weekend halvdelen af fredagen, siger hun. Tallene i undersøgelsen stammer fra en national undersøgelse af danskernes kost og fysiske aktivitet fra 2011-2013. Ifølge Christina Catherine Dahm er det den nyeste nationale undersøgelse af danskernes kostvaner.", "annotations": [], "meta": {}, "annotation_approver": null}
{"id": 498, "text": "Den kendte fitnessekspert og forfatter Anne Bech fik konstateret kræft for et år siden. Kræften sidder i den ene binyre med metastaser i hjernen. Anne Bech mener, hun selv er skyld i sin kræftsygdom. Det fortalte hun i sidste uge i et interview med . Hun mener, at det skyldes den måde, hun har levet på op til hun fik kræftdiagnosen, siger hun i et interview i P1 Morgen. - Jeg mener, at jeg er blevet syg, fordi jeg har haft meget voldsom stress. Mine hormoner har været helt ude af balance, og det har de været gennem mange år, siger hun. Anne Bech har ikke fremlagt sin teori for en læge. - Jeg har aldrig foreholdt det en læge. Jeg har aldrig bedt nogen om at vurdere det. Det er bare min fornemmelse. Jeg har været meget stresset, og min kræft sidder i den ene binyre, som producerer stresshormon, siger hun. Anne Bech har efter interviewet i Alt for Damerne fået kritik af blandt andet 'Læger formidler', som er en forening, der er drevet af læger og arbejder med at udbrede større forståelse for sygdom og sundhed. På deres twitter-konto skriver de: - Kære Anne Bech. Nej, kræften er IKKE din egen skyld, eller noget du har gjort mod dig selv. Interviews som dette bidrager desværre til den for mange kræftpatienter belastende frygt, at kræften er resultatet af stress, tanker eller endda karma. Ifølge Christoffer Johansen, der er professor i Senfølger efter Kræft og overlæge på Rigshospitalet, er der ikke bevist nogen sammenhænge mellem stress og kræft. - Vi har ikke nogen data, som peger på, at man selv er skyld i sin kræftsygdom. Store voldsomme begivenheder i livet, depression eller stress er ikke i sig selv noget, som gør, at man får kræft, siger han. Ifølge Christoffer Johansen er det grundig undersøgt, om for eksempel stress er skyld i kræft. - I Danmark har vi gode, uafhængige data fra databaser over patienter. Og de tal er objektive. De er altså ikke farvet af en patients subjektive vurdering af et forløb, siger han. At give sig selv skylden for sin kræftsygdom er ikke noget nyt – overhovedet. - Jeg tror, det er dybt forankret i vores historie, at vi har en opfattelse af, at vi på en eller anden måde selv er skyld i de ting, der sker i vores liv. Vi har en indgroet tro på, at man selv er herre over, om man bliver syg af kræft, siger han. Maja Thiele er Ph.d. og læge på Center for Leverforskning på Syddansk Universitet og vært på P1-programmet ’Sygt nok’. Hun var også med i P1 Morgen. - Kræftsygdomme er forbundet med skyld og skam, som slet ikke burde være der. Ved kræft er der et element af tilfældigheder, siger hun i P1 Morgen. Hun understreger i programmet, at der er ting, som kan øge risikoen for kræft. - Men man snakker altså stadig om en procentvis tilfældighed. Man kan have nok så mange risikofaktorer for kræft, uden at få kræft, siger hun. Derfor skal man ifølge Maja Thiele passe på med at forbinde skyld og kræft. - Det taler ind i et årtier langt narrativ om, at folk er skyld i deres egen kræftsygdom. Det med at sige, at det er ens egen skyld, det kan gøre, at folk ikke taler om deres kræftsygdom, netop når de muligvis har mest brug for at tale om det, siger hun. Anne Bech understreger i P1 Morgen, at hendes vurdering af skyld er hendes helt egen personlige vurdering. - Jeg lavede et personligt interview i Alt for Damerne, og det er sådan her, jeg har det med min kræftsygdom. Bare fordi, jeg selv har den her fornemmelse i forhold til min egen sygdom, så betyder det jo ikke, at jeg mener, at alle mennesker, der har kræft, har et ansvar for, at de har fået det, siger hun. Anne Bech er blevet opereret for sin kræftsygdom og har fået kemobehandling. Hun er stadig i behandling. Lyt her til , hvor Anne Bech og Maja Thiele deltager.", "annotations": [], "meta": {}, "annotation_approver": null}
{"id": 515, "text": "På et lille gymnasium i byen Burke i staten Virginia, blev navnet på Nasas næste marsrobot i torsdags offentliggjort. En robot, der skal lede efter liv på den røde planet. Det var nemlig en elev på skolen - Alexander Mathers - der havde vundet konkurrencen om at give robotten et navn. Hele 28.000 forslag fra skoler over hele USA er blevet sendt ind til Nasa. Men det var 13-årige Alexander, der løb af med sejren. Hans forslag 'perseverance' - vedholdenhed på dansk - bliver altså navnet på den femte marsrobot, som Nasa skal sende op senere i år. Og hos Nasa er de glade for det nye navn. - Som på alle vores tidligere missioner vil robotten både møde store udfordringer og gøre fantastiske opdagelser. Projektet har allerede klaret mange forhindringer for at nå dertil, hvor vi er i dag. Og den slags inspirerende arbejde vil altid kræve vedholdenhed, udtaler Thomas Zurbuchen fra Nasa . Missionen for den nye marsrobot, der efter planen skal sendes op til juli eller august, er, at den skal lede efter spor af liv på Mars. Hvor de tidligere robotter mest har scannet overfladen, er den nye robot også udstyret med et bor, så den kan bore ned under overfladen og samle sten og jordprøver op. Og netop det med at samle en masse prøver op er helt afgørende for missionen. Robotten skal nemlig efterlade en række depoter med prøver, som det er meningen, en senere mission skal samle op og fragte tilbage til Jorden. En mission, der højst sandsynligt bliver sendt afsted i midten af dette årti. Alle de tidligere marsrobotter har ligesom ‘perseverance’ fået deres navn gennem en konkurrence. Da den forrige robot ‘curiosity’ skulle have sit navn tilbage i 2009, var det en pige fra sjette klasse ved navn Clara Ma, der fandt på det. Og det samme gælder Sojourner, Spirit og Opportunity som de tidligere generationer af marsrobotter hedder. Men denne gang er det faktisk ikke kun vinder-navnet, der kommer til at præge robotten. Også de 155 navne, der nåede semifinalen, kommer med på den lange tur til Mars. De er nemlig blevet præget ind på en lille silicium-chip, hvor de står med bogstaver, der er mindre end en tusindedel af bredden på et menneskehår. At det var Alexander, der skulle ende med at navngive den nye marsrobot, lå ikke ligefrem i kortene. Faktisk er det, ifølge Nasa, kun to år siden, han overhovedet begyndte at interessere sig for rumfart. Interessen opstod, da han var på rumlejr i sommerferien og så en model af Saturn V-raketten, der bragte de første mennesker til Månen. Lige siden har han hver eneste dag klikket sig ind på Nasas hjemmeside for at følge med i de seneste rumnyheder. Som vinder af konkurrencen er Alexander og hans familie desuden blevet inviteret til Cape Canaveral-basen, når marsrobotten skal sendes op.", "annotations": [], "meta": {}, "annotation_approver": null}
{"id": 499, "text": "Inden længe kan børn og unge opleve, at deres yndlingsapp TikTok lukker ned, fordi deres forældre har sat tidsbegrænsning på. , at selskabet bag den populære app har besluttet at indføre en feature, så forældre kan styre på tidsforbruget og filtrere det indhold, som børnene ser på app'en. Men spørger man to eksperter, er det den helt forkerte vej at gå. - Hvis man tror, at det løser alle problemer, må man tro om igen, lyder det kontant fra Stine Liv Johansen, der er forsker ved Institut for Kommunikation og Kultur på Aarhus Universitet og formand for Medierådet for Børn og Unge. Hun slår fast, at skærmtid ikke er et problem i sig selv. - Al viden peger på, at det ikke er tiden foran skærmen, der udgør et problem. Til gengæld er det væsentligt, om barnet kan bruge skærmtiden til at opnå noget socialt eller kreativt. - Og der har barnet brug for de voksne, siger hun. Jon Kristian Lange, der er seniorrådgiver om børns digitale liv hos organisationen Red Barnet, er enig. - Vi ønsker, at forældrene tager et ansvar. Og et filter med tidsbegrænsning er den lette løsning, som ikke er optimal. Forældrene skal i stedet tage et ansvar og være sammen med børnene, siger han. Både Stine Liv Johansen og Jon Kristian Lange siger, at forældre i stedet skal sætte sig ind i, hvilke apps børnene bruger deres tid på. - Forældre bliver nødt til at spørge interesseret ind. \"Kan du ikke lige vise mig, hvordan man bruger den app, så jeg kan lære det?\", siger Jon Kristian Lange. - Tag snakken. Vis at du er interesseret uden at være fordømmende, siger Stine Liv Johansen. På den måde kan forældre og børn få en snak om, hvad børnene deler af oplysninger, billeder og den slags. Og samtidig finder børnene ud af, at de kan gå til deres forældre, hvis de oplever noget utrygt. - Den digitale verden er lidt som en skolegård. Børnene skal lære nogle kompetencer, og der skal de kunne bruge deres forældre, siger Stine Liv Johansen. - På TikTok kan børn faktisk være ret kreative. Men hvis de bare sidder og scroller nonstop, bliver app'en brugt uhensigtsmæssigt, siger hun. Begge eksperter siger, at en tidslås kan være en løsning i begyndelsen, når barnet er lille. Men selvom den bliver brugt til at holde en app lukket om natten eller til at begrænse det daglige tidsforbrug, så er det ikke en holdbar løsning. - Hvis man lukker for TikTok om natten, kører de bare løs med Instagram eller Snapchat. Forældre skal tage et ansvar og få lavet generelle regler og forståelse om søvn, søvnkvalitet og skærmbrug, som barnet forstår og er indforstået med. Igen ved at forældrene har vist interesse for barnets liv på nettet, siger Stine Liv Johansen. Jon Kristian Lange er enig og fortæller, at det blot kræver en enkelt søgning på nettet for at finde diverse måder at omgå en tidslås. - Selv på TikTok har brugere uploadet videoer med løsninger til, hvordan man deaktiverer den slags tidslåse. Så det finder børn hurtigt ud af. Derfor er en tidslås falsk tryghed. Red Barnet har lavet et helt univers til forældre, der gerne vil vide, hvordan de taler med deres børn om det digitale liv. Her er der også et leksikon over populære apps og gode råd omkring skærmtid med mere.", "annotations": [], "meta": {}, "annotation_approver": null}
{"id": 500, "text": "Øgenavne, hån, tæsk eller sladder. Det er aldrig rart at blive udsat for mobning, hvad end det er i folkeskolen, gymnasiet eller på arbejdspladsen. Men hvorfor er der overhovedet nogle, der mobber? For de fleste er det måske 'bare' en periode i teenageårene eller enkelte situationer, hvor de ikke kan finde ud af at opføre sig ordentligt over for andre. Men nogle mobbere har gennem hele livet vist såkaldt antisocial adfærd. De har tendens til at mobbe, stjæle, lyve og være aggressive eller voldelige. Noget tyder på, at netop den gruppe mennesker kan have anderledes hjernestrukturer. Det viser en fra University College London, som er publiceret i det videnskabelige tidsskrift The Lancet Psychiatry. Troels W. Kjær, der er hjerneforsker, overlæge og professor ved Københavns Universitet, har kigget på undersøgelsen. - Med den her undersøgelse er vi endnu et skridt videre i at forstå hjernen. Men det kræver stadig mere forskning at forstå fænomenet. Vi kan stadig ikke scanne en enkelt persons hjerne og konkludere noget i den her retning. I undersøgelsen deltog 672 voksne personer. De fik alle undersøgt deres hjerne i en MR-scanner. Det er en grundig undersøgelse, hvor de har haft et stort antal deltagere, som de har været i stand til at dele i nogle grupper, siger Troels W. Kjær. Deltagerne blev delt op i grupper ud fra deres opførsel og adfærd, som blev baseret på rapporter fra blandt andre forældre og lærere. Af de 672 deltagere var 80 af dem kategoriseret som udvisende livslang antisocial adfærd. Scanningerne viste, at de 80 deltagere generelt havde tyndere hjernebark end de andre deltagere. Hjernebarken er det yderste lag af storhjernen, hvor mange nerveceller befinder sig, og hvor der sidder en række bevidste funktioner. - Det vil sige, at den del af hjernen, som laver bevidste processer, er mindre hos den gruppe af deltagere, siger Troels W. Kjær. Christina Carlisi kan den anderledes hjernestruktur gøre det vanskeligt for personerne at udvikle de sociale færdigheder, som skal til for at opføre sig bedre. Men resultaterne fra hjernescanningerne giver kun en begrænset del af en forklaring. Og det skal man være opmærksom på ifølge Troels W. Kjær. - Vi vidste for eksempel også godt, at en stor hjerne er forbundet med en større intelligens. Men det er kun 10 procent af intelligensen, der kan forklares ud fra størrelsen. De 90 procent har slet ikke noget med hjernens størrelse at gøre, siger han.", "annotations": [], "meta": {}, "annotation_approver": null}
{"id": 501, "text": "Bliver du rigtig fuld efter bare et par øl? Måske er du bare ikke så modstandsdygtig over for alkohol. Eller måske lider du af den meget sjældne syndrom med det engelske navn ’auto brewery syndrom’. Syndromet betyder, som navnet antyder, at du har et minibryggeri i din krop, hvor gærsvampe producerer alkohol af den sukker, du spiser. Det var tilfældet for en 61-årig kvinde i USA, der har fået amerikanske forskere til at opdage et helt nyt tilfælde af det sjældne syndrom. Syndromet er tidligere fundet i tarmsystemet, hvor en blanding af bestemte gærsvampe og sukkerholdig mad har sat gang i bryggeriprocessen. Men det er første gang, at der er registreret et tilfælde, hvor processen foregår i blæren. De amerikanske læger gjorde opdagelsen, da den 61-årige kvinde ville skrives op til en ny lever. Kvinden havde både diabetes, som hun ikke var god til at passe, og skrumpelever. Men til en forundersøgelse blev hun afvist på hospitalet. I stedet blev hun anbefalet at søge behandling for det alkoholmisbrug, som hendes urinprøver havde sladret om. Kvinden insisterede imidlertid på, at hun ikke havde nogle problemer med sit alkoholforbrug, og det fik lægerne til at kigge nærmere på prøverne. Og det var en god beslutning, siger professor i urologi ved Odense Universitetshospital Lars Lund. - De har jo ikke vidst, hvad det var. Men de har tænkt tanken, at det kunne skyldes gær ligesom i tarmen. Og det var jo så faktisk en gærsvamp magen til den, man bruger til brygning, siger han. Et afgørende skridt på vejen til at etablere et mikrobryggeri i blæren er at få sukkersyge. Mennesker med sukkersyge har nemlig sukker i urinen. Alle mennesker har gærsvamp som en del af vores naturlige flora. Og i et lukket miljø som vores blære, hvor der ikke er noget ilt, kan sukkeret og gærsvampene sætte gang i en alkoholproduktion magen til den, man finder på et bryggeri. Det forklarer også, hvorfor flere sukkersygepatienter i en viste sig at have en anelse mere alkohol i blodet end andre. Det er dog ikke noget, man skal være bekymret for. - Det er overhovedet ikke farligt, og sukkersygepatienter skal ikke være nervøse. Man går ikke rundt og er halvfuld. Det er ekstremt små mængder, siger Lars Lund. I den amerikanske kvindes tilfælde havde bryggeriet i hendes blære vokset sig så stort, at alkoholen røg ud i hendes urin. Det var lige ved at koste hende en operation for hendes dårlige lever. Og derfor er fundet enormt vigtigt, mener Lars Lund. - Jeg er helt sikker på, at der er nogle, der er blevet bortdømt fra transplantation på grund af det her. Man kan som læge nemt få en forudindtagelse, når man opdager alkoholen. Hun drikker. Hun skal ikke have en transplantation, for hun har et misbrug, siger han og fortsætter: - Det her viser jo, at man som udgangspunkt skal stole på det, som patienten siger.", "annotations": [], "meta": {}, "annotation_approver": null}
{"id": 502, "text": "På to år er antallet af anmeldelser om ulovlig billeddeling - af for eksempel nøgenbilleder - mere end fordoblet. Bag hver anmeldelse gemmer sig et menneske - eller flere - som er blevet udstillet mod sin vilje. Måske af en bekendt, der gjorde det for sjov. Af en ekskæreste, der var bitter. Eller af en fremmed, der havde tiltvunget sig adgang til en Facebook-konto. Digitale krænkere findes i mange forklædninger. Men kan du gøre noget som helst for at beskytte dig mod dem? Og hvad gør du, hvis du har været udsat for en ulovlig krænkelse? Det har vi spurgt Rigspolitiet, Red Barnet og foreningen om. Her er deres svar. - Du er i din gode ret til at dele nøgenbilleder eller andet privat materiale af dig selv. Det er den, der bryder tilliden, der er røvhullet. Sådan siger politikommissær Flemming Kjærside, der er leder af Rigspolitiets afdeling for cyberrelaterede seksualforbrydelser. Han er meget klar i spyttet omkring, at ansvaret for digitale krænkelser kun ligger ét sted: Hos gerningspersonen. Både hos foreningen Digitalt Ansvar og Red Barnet oplever de, at ofre for digitale krænkelser ofte føler selvbebrejdelse, skyld og skam. - Men du er aldrig selv skyld i, at nogen bryder din ret til privatliv og mulighed for at kunne færdes trygt på nettet, siger Ask Hesby Krogh, der er næstformand i Digitalt Ansvar. Når det er sagt, er det vigtigt at være bevidst om, hvad det vil sige at have et digitalt liv. For selvom vi alle har ret til at kunne færdes trygt på nettet, kan vi aldrig beskytte os 100 procent mod idioter. - Hvis nogen virkelig har sat sig for at få adgang til dit online-liv, kan det være svært - hvis ikke umuligt - at gardere sig mod, siger Christian Skettrup, der er digital efterforsker i Njord Law Firm. Han sammenligner det med vanvidsbilister i trafikken: - Uanset hvor mange reflekser, lys og hjelme, du har på, kan du stadig blive kørt ned. Du skal selvfølgelig ikke frygte vanvidsbilister, hver gang du sætter dig op på cyklen. Og du skal heller ikke frygte idioter, når du logger på Messenger for at sende et lækkert billede af dig selv. - Men det er vigtigt at være klar over, at hvis du bruger digitale platforme og apps, så betror du dig til tjenester, der kan have en forretningsmodel med at videresælge data, siger Christian Skettrup. Dermed ikke sagt, at tjenesterne sælger dine private billeder eller videoer. - Men det er ikke gennemskueligt, hvordan de behandler og opbevarer data. Og vi ved fra tidligere sager, at de ikke altid passer så godt på dine oplysninger, som du kunne ønske dig, siger Christian Skettrup. I 2018 kom det for eksempel frem, hvordan til mere end 80 millioner Facebook-brugeres personlige oplysninger. Datalæk og dårlig opførsel vil altid være ude af dine hænder. Men der er nogle ting, du kan overveje at gøre for at holde dine private ting ude af kløerne på den nærmeste idiot, der tror, at han/hun skal logge på din telefon for lige at snage - og måske dele et billede. - Det er klassiske råd som at have et stærkt kodeord og sørge for at bruge to-faktor-godkendelse på de tjenester, der tilbyder det, siger Christian Skettrup. Har du brug for hjælp til at designe et stærkt password, kan du få inspiration fra DR Videns password-generator her: Og en guide til, hvordan du slår to-faktor-godkendelse til på Facebook, Gmail, Google, Apple, Dropbox og Microsoft kan du se Det kan også være en idé at overveje, hvor du har privat materiale liggende. Jo flere steder det ligger, desto større risiko er der nemlig for, at det kan falde i de forkerte hænder. - Tænk over, hvad du for eksempel har på Cloud-tjenester (Dropbox, iCloud, Google Drive, OneDrive og så videre). Der findes ingen data i ‘skyerne’. De ligger altså på firmaernes fysiske servere, siger Per Frederiksen. Han er psykolog og projektleder i Red Barnet, hvor han blandt andet vejleder unge, der har været udsat for digitale krænkelser. Ifølge Per Frederiksen er det vigtigste fokus dog ikke digital beskyttelse. - Vi ser jo, hvordan det hele tiden bliver omgået, siger han. Han opfordrer til, at man især tænker over, hvem man deler sine personlige billeder eller videoer med. Og at man behandler det materiale, man får tilsendt, med respekt. - Send aldrig til nogen, du ikke stoler på. Og send ikke noget, du ikke har lyst til. Du er ikke forpligtet til at sende et nøgenbillede til kæresten, fordi han eller hun gør det. Det skal være sjovt at have intim kontakt, siger Per Frederiksen og fortsætter: - Og slet så billederne af din ex. De billeder hører til i et intimt øjeblik. Hjælp gerne hinanden med at få dem slettet igen. Husk også, at det ikke nødvendigvis kun er ex-kæresten, der kan dele et billede, som du sendte. På telefonen lå nogle sexvideoer, og en af dem blev delt på kærestens Facebook-side. Hvis du oplever at blive digitalt krænket, er det første, du bør gøre, ifølge Per Frederiksen, at alliere dig med nogen udefra. Det kan være en ven eller et familiemedlem. Men det kan også være en udefra. For eksempel fra en anonym rådgivningstjeneste. Er du under 18 år, kan du få hjælp af Red Barnets rådgivningstjeneste , og er du over 18 år er der hjælp at hente hos for eksempel som er Dansk Kvindesamfunds Krisecenters tilbud til voksne, der er udsat for digitale krænkelser. - Der er ingen af dine naturlige reaktioner, der fungerer særligt godt i forhold til at håndtere digitale krænkelser. Det er så trættende pædagogisk, men du søge hjælp. Det vigtige er, at du ikke står alene, siger Per Frederiksen. Bliver man udsat for digitale krænkelser, er det en nærliggende og fuldstændig normal, menneskelig reaktion at ‘fryse’. - De fleste har lyst til at ignorere det, fordi det er så smertefuldt. Men det stopper krænkelser ikke ved. Skyldfølelse må ikke blive en stopper for at få hjælp, siger Per Frederiksen. Når du har søgt hjælp - hvad enten det er hos en ven eller hos en anonym rådgivningstjeneste - er det næste, du skal gøre, at anmelde det til politiet. Det kan du gøre på , hvor der er en grundig gennemgang af, hvilke oplysninger politiet skal bruge. Desværre kan politiet ikke love dig, hvor hurtigt de går i gang med at behandle din sag. - Der er ikke nogen regler om en bestemt tidsramme. Vi reagerer naturligvis så hurtigt som muligt, men det handler blandt andet om, hvornår jeg har ledige folk, siger Flemming Kjærside. Selvom politiet ikke kan garantere, hvor hurtigt de behandler din sag, er det vigtigt at anmelde det så hurtigt som muligt for at stoppe eventuel spredning af materialet. - Det er ingen hemmelighed, at jo mere explicit materialet er - for eksempel hvis der er tale om en sexvideo - desto hurtigere spredes det på nettet, siger Ask Hesby Krogh. Mens du venter på politiet, kan du også selv gøre nogle få ting for at få materialet slettet. En mulighed er at tage direkte kontakt til den, eller de personer, der har delt det. Her kan det være en fordel at få hjælp af andre, hvis det er grænseoverskridende for dig at tage fat i krænkeren. - Hvis det er privatpersoner, der deler for eksempel et nøgenbillede, er det en god idé at tage kontakt og bede dem holde op, siger Flemming Kjærside. Hvis billedet er delt for eksempel på Facebook eller Snapchat, kan du også skrive til tjenesten og bede dem slette materialet. - Jeg kan ikke love, at det går hurtigere, end hvis du kun lader politiet tage kontakt, for de har en vis ekspeditionstid. Men der sker ikke noget ved at angribe flere steder fra, siger Flemming Kjærside. Hvis materialet derimod er blevet delt på en pornoside eller ligger på en eller anden russisk hjemmeside, opfordrer han til gengæld til, at man venter på politiet. - Selvfølgelig vil man gerne have det fjernet så hurtigt som muligt, men hvis det bliver fjernet fra for eksempel en pornoside, inden vi efterforsker det, kan det være svært for os at finde ud af, hvem gerningspersonen er, siger han. Både politiet, Red Barnet og Digitalt Ansvar ville gerne kunne love dig, at når først du har været udsat for en digital krænkelse, vil materialet blive udryddet og aldrig vende tilbage. Det kan de bare ikke. - Der findes ikke en delete-knap, og så er alt væk. Der kan sidde nogen med en kopi af dit nøgenbillede, som de så lægger op næste dag og næste dag igen. Eller der kan komme en ny gerningsmand. Desværre kan du aldrig være 100 procent sikker på, at materialet er slettet eller ikke bliver lagt på nettet igen, siger Flemming Kjærside. Derfor kan det samme materiale altså også gå igen i flere politisager. Desuden har alle lande heller ikke samme regler for, hvad der er lovligt og ulovligt materiale. - Nogle lande kalder for eksempel deepfake-porn (hvor dit ansigt indsættes på en anden krop, red.) for kunstnerisk frihed. Så selvom det er ulovligt i Danmark, vil vi ikke kunne få det slettet i de lande, siger Flemming Kjærside. Samtidig er digitale tjenester som Facebook (herunder Messenger og Instagram), Snapchat og Google ikke forpligtet ved lov til at fjerne ulovligt indhold som nøgenbilleder. Derfor er der ikke nogen garanti for, at de gør det eller, hvor hurtigt de gør det. Heller ikke selvom både Red Barnet, politiet og Digitalt Ansvar er enige om, at de er blevet bedre til at reagere de senere år. - De er begyndt at tage det mere alvorligt, men det er et problem, at der ikke er en lovmæssig forpligtelse til at få fjernet indholdet, siger Per Frederiksen. Det er der i Tyskland. Her skal krænkende indhold (for eksempel i form af nøgenbilleder, der er delt uberettiget, eller racistisk tale) være fjernet i løbet af 24 timer. Ellers vanker der store bøder. Digitalt Ansvar ønsker i Danmark. Hos Facebook efterlyser stifter Mark Zuckerberg selv mere regulering. skriver han blandt andet: - Jeg synes ikke, at private virksomheder selv skal træffe så mange beslutninger, når det handler om fundamentale, demokratiske rettigheder. Det er derfor, at jeg sidste år, efterlyste regulering på fire områder: Valg, skadeligt indhold, privatliv og datapotabilitet (overførsel af personoplysninger, red.).", "annotations": [], "meta": {}, "annotation_approver": null}
{"id": 503, "text": "I ti år har forskere fra Københavns Universitet fulgt 584 danske børn. Fra børnene lå i mors mave og til de i år fylder ti, har forskerne jævnligt undersøgt dem for at finde ud af, hvordan det D-vitamin-tilskud deres mor fik, da hun var gravid, har påvirket dem. Halvdelen af mødrene fik nemlig den normale dosis D-vitamin, mens den anden halvdel fik en dosis, der var syv gange højere. Og , at børn af mødre, der har fået den høje dosis, har markant sundere knogler. Men det betyder ikke, at vi skal ud og ændre anbefalingerne, lyder det fra Henrik Christesen, der er professor og børnelæge på Odense Universitetshospital. Han er ikke involveret i forskningsprojektet. - Man skal være meget forsigtig med at konkludere for meget på baggrund af resultaterne. Det er et spændende studie, men jeg mener ikke, at vi bør begynde at give gravide kvinder højere doser D-vitamin. Det skal først følges op af flere undersøgelser, siger han. For at undersøge om den øgede dosis af D-vitamin havde en effekt på børnenes knogler, blev de scannet både, da de var tre og seks år gamle. På scanningsbillederne kunne forskerne se, at knoglerne var stærkere hos den gruppe af børn, hvis mødre havde fået mest D-vitamin, fortæller Hans Bisgaard, der er klinisk professor på Københavns Universitet og leder af undersøgelsen. - Vi kunne måle knoglestyrken ved at se på graden af knoglemineralisering. Ved at kigge på hvilke mineraler, der var i deres knogler og hvor tæt de lå, kunne vi bestemme knoglernes styrke, siger han. Men Henrik Christesen er skeptisk overfor den måde, Hans Bisgaard og hans kolleger har målt knoglestyrken på. - Når de kigger på knoglescanningerne, undersøger de mineral-koncentrationen. Men der er bred enighed om, at det bedste mål for knoglestyrke er ved at kigge på mineraltætheden. Og her viser deres undersøgelser ingen forskel på patienterne, siger han. Børnene i undersøgelsen er blevet scannet med en såkaldt Dexa-scanner. , når man undersøger, om en patient lider af knogleskørhed. Fordelen ved den type scanning er, at det udsender meget svage røntgen-stråler, for det er vigtigt, at børn ikke får for meget stråling. er børns celler nemlig mere følsomme overfor røntgenstråler, og normalt vil man kun udsætte dem for røntgenstråler, hvis det er den eneste mulighed for at få en sikker diagnose. Men Dexa-scanningen er ikke den mest præcise, lyder det fra Henrik Christesen. - Hvis de havde brugt en pQCT-scanner, ville de have fået et mere præcist billede af børnenes knogler. Den metode er typisk reserveret til specialtilfælde, men man kunne sagtens have brugt den her, siger han. Leder af forsøget Hans Bisgaard er enig med Henrik Christesen i, at der skal mere forskning til, før de officielle anbefalinger skal laves om. Men har er dog ikke i tvivl om, at den positive effekt er der. - Jeg har selv givet mine to voksne døtre den høje dosis af D-vitamin, da de var gravide for nylig. Så jeg er overbevist om, at det er godt for knoglerne at give mere d-vitamin, end vi gør i dag, siger han. Og faktisk hjælper en øget dosis af D-vitamin muligvis ikke kun med at give stærkere knogler. Resultaterne fra forsøget peger også på, at det kan give færre brækkede knogler, forklarer han. - Vi gjorde den pudsige observation, at de børn, hvis mødre havde fået den høje dosis, havde lidt færre knoglebrud. Børnene på den høje dosis fik 23 knoglebrud i alt mod 36 hos dem, der var på normal dosis. Tallene er ikke statistisk signifikante. Men der kan være en effekt her, siger han. Forskningsgruppen bag forsøget med D-vitamin og knoglestyrke, har også tidligere undersøgt, om D-vitamin under graviditeten påvirker børns astma og emalje på tænderne. Også her kunne Hans Bisgaard og kollegerne vise, at der var en effekt. - Vi har set effekter i tre forskellige organsystemer. Fejl i børns emalje på tænderne blev reduceret med 50 procent. Der var færre der udviklede astma - og så effekten på knoglerne, som vi lige har præsenteret, siger han. Selvom Henrik Christesen er kritisk overfor forskningen, håber han, at ny forskning vil vise de samme positive resultater. D-vitamin er nemlig er en enorm billig måde at forebygge sygdomme på. - Jeg vil rose studiet for at se, om der er muligheder for, at man kan forebygge svage knogler med D-vitamin. Det er nemlig billigt, og det vil bestemt kunne betale sig, hvis der er en effekt af det, siger han.", "annotations": [], "meta": {}, "annotation_approver": null}
{"id": 504, "text": "Jeg har selv prøvet det. Der sad jeg og slappede af med min telefon og vupti, så var det der: Et billede af en skinnende, stiv penis. Uden opfordring. Jeg fandt aldrig ud af, hvad meningen med afsendelsen var. Men jeg fandt helt sikkert ud af, at jeg skal frabede mig at se penisser, som jeg ikke selv har bedt om at se. Og jeg er ikke den eneste, der har det sådan. Faktisk blev den amerikanske softwareudvikler Kelsey Bressler så vred over at modtage et uopfordret billede af en fremmed mands kønsdele i sin Twitter-indbakke, at hun besluttede sig for at lave et filter, der kan blokere den slags griseri. Og . Sammen med en kollega besluttede jeg mig for at teste (rent uvidenskabeligt), hvor godt det egentlig virker Indtil videre kommer filteret kun som plug-in til Twitter. Når du installerer det, giver du samtidig applikationen ret til at se, hvad du foretager dig på din Twitter-konto Appen får blandt andet ret til at slette dine beskeder. Og selvom man altid bør tænke over den slags tilladelser, inden man giver dem, er der ingen grund til at bekymre sig en hel masse i forhold til denne applikation. Det mener lektor Louise Barkhuus, der på IT Universitetet forsker i privatliv på sociale medier. - I teorien skal du være bekymret, hver gang du giver adgang til dine personlige data, men lige her ville jeg være mindst bekymret. Jeg kan kun se, at applikation gør noget godt, og deres forretning ser ikke ud til at være baseret på data. I hvert fald ikke på nuværende tidspunkt, siger hun og fortsætter. - Store virksomheder som Twitter selv har adgang til data omkring stort set hele din færden på internettet. Så det her er en lille ting i forhold til, hvad der ellers bliver samlet ind. Nu tilbage til det uvidenskabelige eksperiment. Ifølge folkene bag SafeDM benytter dick pic-filtret sig af kunstig intelligens til at analysere og slette de diller-billeder, der måtte lande i din Twitter-indbakke. Min kollega og jeg installerede begge plug-in’et og begyndte at sende billeder for at teste, hvor intelligent den kunstige intelligens egentlig er. Første billede, jeg fik tilsendt, var af en kalkun med en hals, der godt kunne minde om en penis med tilhørende klunker (se den ). Den gled igennem filteret og landede i min indbakke. Derefter forsøgte jeg mig med billedet af en dildo. Den gik ikke. Billedet blev slettet, og jeg fik i stedet meddelelsen ‘That image was NSFW (‘not safe for work’, som er et internetudtryk for upassende indhold, red.). Deleted’. Herefter sendte min kollega et par billeder af ægte penisser i min retning. De blev ligeledes slettet fra min indbakke (dog med 1-3 minutters forsinkelse). har SafeDM-udvikler Kelsey Bressler fortalt, at filteret er testet på cirka 4.000 billeder af dillere, som frivillige har sendt. I 99 procent af tilfældene spotter filteret det og sletter billedet, siger hun. Ifølge Louise Barkhuus lyder det meget plausibelt: - Kunstig intelligens til billedgenkendelse er efterhånden rimeligt sofistikeret, og det er ikke så svært at udvikle sådan et stykke software, når man har en stor mængde billeder at arbejde med. Og 4.000 dick pics er en stor mængde. - Når algoritmen er designet til at kunne genkende et bestemt objekt som en fugl, en madvare eller en penis, kan man sagtens få den til at ramme ret præcist, siger Louise Barkhuus. Men det er ikke altid, at algoritmen rammer plet i vores forsøg. Godt nok fjerner den alle dillerbillederne, men der ryger også et par uskyldige ‘ofre’ i svinget. Blandt andet et billede af en hals set nede fra og et af den besynderlige kandebærer-plante. Begge billeder er dog fundet på subredditten ‘ ’, hvor folk smider billeder op af alverdens ting, der kan minde om dillere. Da vi afslutter vores mini-forsøg, har vi sendt omkring 20 billeder til hinanden. Alle dick pics er blevet slettet fra vores indbakker, og det samme er altså også en dildo, en plante og en hage. Ifølge en undersøgelse, som Statens Institut for Folkesundhed lavede i 2018, har 27 procent af unge kvinder mellem 16 og 24 år været udsat for ikke-fysiske seksuelle krænkelser. Det er blandt andet i form af uønskede seksuelle beskeder, uønsket seksuel omtale eller modtagelsen af dick pics. Hvor udbredt fænomenet dick pics er, findes der ingen pålidelige statistikker over, men Louise Barkhuus vurderer, at det er ‘ganske normalt’. Især på en platform som Tinder. - Jeg har haft en ph.d.-studerende, som forskede i online-dating. Blandt de brugere, han interviewede, var der ingen tvivl om, at det var en normal ting, siger hun. Men hvorfor overhovedet sende et billede af en penis, som modtageren ikke har bedt om? Og hvordan føles det at sidde i den modtagende ende? Det har ph.d.-studerende Morten Birk Hansen Mandau fra Psykologisk Institut på Aarhus Universitet blandt en mindre gruppe gymnasieelever i alderen 17-20 år. I en række interviews med grupper af unge mænd og kvinder har han spurgt ind til, hvad der ligger bag de uønskede dick pics. - De piger, der har modtaget billederne, beskriver det ikke overraskende som en negativ oplevelse. Som noget, der føles chokerende, grænseoverskridende og som en digital form for blottelse, siger han. De drenge, han har talt med, beskriver dics pics lidt som et værktøj, som kan bruges til at skaffe kontakt. - Nogle af dem nævner, at det er en måde at vise sig frem på. At vise en del af sin krop, som man er stolt over. Og så håber de på, at der kommer noget den anden vej, siger han. Samtidig beskriver Morten Hansen Mandau, hvordan de unge mænd, han har talt med, ikke nødvendigvis reflekterer over, hvordan det er at modtage et uopfordret dick-pic. - Noget af det kan også hænge sammen med de gamle kønsnormer. At mandlig seksualitet ikke er forbundet med skam på samme måde, som den kvindelige historisk set har været, siger han og fortsætter. - Og så har nogle af dem faktisk en opfattelse af, at selvom kvinder siger, at de ikke har lyst til at modtage dick pics, så har de det i virkeligheden. Om den opfattelse er grunden til, at jeg, Kelsey Bressler og tusindvis af andre kvinder har modtaget dick pics gennem tiden, står hen i det uvisse. Men skulle der sidde nogen derude med den tanke, at det er en god idé at sende uopfordrede diller-billeder, vil jeg bare sige én ting: Lad være. Der er en seksuel krænkelse.", "annotations": [], "meta": {}, "annotation_approver": null}
{"id": 505, "text": "Der er ingen tvivl om, at det nye coronavirus er ganske smitsomt. Det smitter via meget små dråber fra menneske til menneske. Dråberne kan sprede sig i luften ved for eksempel hoste og nys og i en afstand på 1-2 meter fra en person, der er inficeret, skriver . Men hvad hvis virus ender på en overflade, som du senere kommer i kontakt med. For eksempel et dørhåndtag? Kan du få Covid-19 på den måde? Ja. Hvis der endnu er levedygtige virusser på håndtaget, og du – inden du vasker hænderne grundigt – fører disse videre til for eksempel næse eller mund. Næste spørgsmål er så, hvor længe virus kan overleve på håndtaget. Det er der stadig usikkerhed om. Men en kommer med et kvalificeret bud: Virus kan overleve i mikroskopiske vanddråber luften i op til tre timer, men dråberne vil dog som regel hurtigt lande på overflader. På overflader af rustfrit stål eller plastik kan virus overleve i op til tre dage. På overflader af pap er det 24 timer og på kobber lever virus op til fire timer. Altså hvis ikke overfladerne bliver rengjort i mellemtiden. Rune Hartmann, der er professor i immunologi på Aarhus Universitet, er ikke overrasket over resultatet, da mange andre virusser har lignende egenskaber. Men han mener, at undersøgelsen viser, at myndighedernes hygiejneråd er korrekte. - Undersøgelsen bekræfter, at håndvask og god hygiejne er meget vigtigt, siger han. En af de mest smitsomme sygdomme, der findes, er mæslinger. Selv ved isolation har man set, at . Hvor smitsom Covid-19 derimod er, ved forskerne endnu ikke. For smitsomhed handler ikke kun om, hvor længe et virus kan overleve uden for kroppen. Smitsomhed måles i en værdi, der kaldes R0. Det er et tal på, hvor mange én smittet person i gennemsnit selv smitter, hvis man ikke interverer, det vil sige gør noget for at undgå smitte (sætter smittede i karantæne mv.). Men R0-værdien afhænger ikke kun af, hvor længe virus kan sætte sig på for eksempel et dørhåndtag. Den afhænger også af mange andre ting, fortæller Rune Hartmann. - At kende R0-værdien for Covid-19 er noget, forskere bruger rigtig meget krudt på lige nu, men jeg har endnu ikke set nogen rigtig gode estimater. Indtil videre har forskere, der primært har set på Covid-19's udvikling i Kina og Italien, foreslået, at R0 ligger . Det vil sige, at hver person i gennemsnit smitter to til tre andre personer. Men tallet er behæftet med stor usikkerhed. I den nye undersøgelse sammenligner de amerikanske forskere Covid-19 med Sars-virusset fra 2003. Ligesom Covid-19 var Sars et coronavirus, og de to virusser er genetisk ret ens. Og så er deres overlevelse udenfor kroppen tilsyneladende også meget sammenlignelige. De to sygdomme har endnu en ting til fælles. Da de er nye zoonoser - sygdomme der er sprunget fra dyr til mennesker - er der ingen, der er immune overfor dem. Og da der ikke findes en vaccine mod Covid-19 endnu, kan alle potentielt blive smittet. Men selv om de to virusser har nogle ting til fælles, betyder det ikke, at de er lige smitsomme. Det tyder faktisk på, at Covid-19 er mere smitsom end Sars. De to sygdomme adskiller sig også på andre parametre - vigtigst havde Sars en markant højere dødelighed. . Anbefalingerne i Danmark er lige nu, at du, hvis du er rask og ikke hører til en særlig risikogruppe ( ), godt kan bevæge dig ud i samfundet. Det betyder, at du kan gå i supermarkedet og købe ind uden at frygte, hvem der har rørt ved æblerne før dig. Men forsøg at holde lidt mere afstand til de mennesker, du møder på din vej. Og når du kommer hjem, så skal du huske at vaske hænderne (og æblerne) grundigt. Sidstnævnte er altid en god idé, minder Rune Hartmann om. - Du kan blive smittet med vira, også andre end Covid-19, hvis du rører ved noget, en syg har rørt ved. Så at vaske hænder er sund fornuft. Hvis du derimod tilhører en risikogruppe, eller føler dig syg, opfordres du kraftigt til at blive hjemme. Læs mere på .", "annotations": [], "meta": {}, "annotation_approver": null}
{"id": 506, "text": "Da coronavirusset for alvor brød ud i den kinesiske provins Hubei tidligere på året og på kort tid smittede tusindvis af mennesker, måtte den kinesiske regering agere hurtigt. For at inddæmme virusset valgte styret at lukke provinsen fuldstændig ned. Det betød, at skoler, fabrikker og kontorer nu pludselig stod tomme, mens kulkraftværkerne kørte på lavere blus. Og det kan måles på udledningen af drivhusgasser fra verdens folkerigeste land. har Kina i løbet af få uger reduceret deres udledning med hele 25 procent. Det har en positiv virkning på klimaet - i hvert fald på kortere sigt. Det vurderer Lars Gårn Hansen, der er professor på Københavns Universitet og forsker i klimaøkonomi. - Vi kan jo konkret se, at udledningen bliver mindre i en kort periode, men formodentlig sætter kineserne turbo på, når de igen lukker samfundet op. Og så indhenter de det tabte på kort tid, siger han. I det hele taget vurderer Lars Gårn Hansen ikke, at corona-krisen vil være andet end et lille bump i klimaregnskabet, der ikke får en indvirkning på sigt. - Man vil ikke se det i klimaregnskabet på længere sigt. Krisen har en påvirkning på økonomien - og dermed den globale produktion - i nogle måneder og højst et par år. Men klimaeffekten måler vi i årtier eller århundreder, siger han. Det er nemlig sådan, at udledningen af drivhusgasser følger den økonomiske vækst. Når vi har højkonjunktur, udleder vi mere, end vi ellers ville have gjort, og når vi har økonomisk krise - som finanskrisen i 2008 - udleder vi mindre. Det forklarer Jette Bredahl Jacobsen, der er professor på Københavns Universitet og medlem af Klimarådet. - Vi har set gang på gang, at udledningen falder, når der er økonomisk krise. Men når krisen er overstået, haler udledningen hurtigt ind igen, siger hun. I modsætning til tidligere økonomiske kriser er der dog en række faktorer, der er anderledes denne gang. Rigtig mange fly står stille på landingsbanerne, der er sat begrænsninger på den kollektive trafik, og mange lande har indført rejseforbud. Men det vil kun have en betydning for klimaet, hvis vi fortsætter den adfærd, forklarer Lars Gårn Hansen. - Det her jo ikke et helt normalt konjunkturforløb. Hvis vi tager den her ændrede adfærd med at flyve mindre til os, vil det have en permanent positiv påvirkning på klimaet, men det er ikke sandsynligt, at det sker alene på grund af corona-pandemien, siger han. En ting er dog sikkert. Den grønne omstilling er i disse uger sat på pause, mens regeringer verden over forsøger at takle Covid-19. Og selvom det muligvis betyder, at det politiske fokus på den grønne omstilling bliver udskudt, mener Lars Gårn Hansen ikke, det kommer til at bremse omstillingen på den lange bane. - Den grønne omstilling er jo et 30-årigt langt projekt. Når krisen her er overstået, vender vi tilbage til at takle klimaudfordringerne igen. Men det kan skubbe vores indsats en smule ud i fremtiden, siger han. Han tror dog ikke, at Covid-19 vil få folk til at ændre deres syn på klimaet. - Selvom virusset måske tvinger politikerne til at prioritere pengene på sundhedsvæsen og hjælpepakker til erhvervslivet i stedet for vindmøller, vil klimakrisen jo stadig lure forude. Jeg tror, at når støvet har lagt sig, arbejder vi videre med de samme klimamål, siger han. Selvom Covid-19 måske ikke ændrer vores syn på klimaudfordringerne, kan det få en stor påvirkning på det internationale klimasamarbejde. Det udtaler Sebastien Treyer, der er direktør for Institute for Sustainable Development and International Relations i Paris, . Til oktober skal der nemlig være klimatopmøde igen i Glasgow i Skotland. Og her forventer han, at kineserne vil være mere interesserede i at løse deres sundhedskrise end at forpligte sig til nye klimamål. Heller ikke englænderne kommer til at have hele deres fokus på klimaudfordringerne, vurderer Sebastien Treyer. Briterne har nemlig været travlt optaget af brexit. Så klimatopmødet har ikke fået den samme prioritet, som det havde hos franskmændene i årene op til det succesfulde klimatopmøde i 2015. Selvom fabrikkerne i Kina, når smitten er ovre, højst sandsynligt vil begynde at overproducere for at få fyldt varelagrene op igen hurtigst muligt, er det ikke i alle brancher, man kan indhente det tabte. Det vurderer Lars Gårn Hansen. - I servicesektoren fungerer tingene anderledes. Hvis du går en måned uden at gå på restaurant, tager du nok ikke dobbelt så meget ud at spise bagefter, siger han. Men i forhold til transport- og industri-sektoren har servicesektoren slet ikke en ligeså . - Det afgørende her er, at de penge forbrugerne ikke får brugt under den her 'corona-lockdown', vil de formodentligt bruge senere, når krisen er overstået. Derfor skal man heller ikke regne med, at der kommer den store klimagevinst her, siger han.", "annotations": [], "meta": {}, "annotation_approver": null}
{"id": 507, "text": "Snart vil Storbritannien få hurtigere og mere præcise vejrudsigter. Den britiske stat får nemlig hjælp af en kommende supercomputer, som kommer til at koste intet mindre end 1,2 milliarder pund (knap 11 milliarder kroner). Den statsfinansierede supercomputer vil blive verdens mest avancerede computer til at analysere vejr og klima, lyder det i en Hvis alt går efter planen, vil vejr-computeren være klar i 2022. Det er langt fra første gang, der bliver bygget en stor og kraftig computer, en såkaldt supercomputer. Begrebet super computing kan faktisk spores helt tilbage til 1929, hvor det blev brugt i en amerikansk avis, der omtalte en specialbygget tabuleringsmaskine. Vi gennemgår nogle af tidens mest kendte supercomputere. Fra den kraftigste til de første, der for alvor overraskede verden, blandt andet med at vinde i skak og Jeopardy. Den har en regnekraft på 200 petaflops. Eller med andre ord: 200.000.000.000.000.000 udregninger i sekundet. Den kraftigste supercomputer i verden lige nu er IBM’s Summit, som står i Department of Energy’s Oak Ridge National Laboratory (ORNL) i Tennessee i USA. IBM’s Summit-computer fylder 520 kvadratmeter og vejer mere end 340 ton. Ligesom med mange andre supercomputere, er den bygget op omkring tusindvis af servere, der er forbundet. - Det er også det, man kalder en klyngecomputer. Man forbinder altså en masse computere med et hurtigt netværk, og så installerer man noget software, så det fremstår som en stor maskine, siger Brian Vinter, der er professor og leder af Sciences HPC-Center på Københavns Universitet. Han forsker blandt andet i supercomputere. De mange servere i supercomputeren Summit indeholder grafikkort og processorer, der er designet specifikt til opgaver med kunstig intelligens. - De 200 petaflops er et voldsomt stort tal. Det er tal, som man når, fordi computeren er bygget op omkring bestemte grafikkort, som kan lave enorm mange beregninger ad gangen, siger Brian Vinter. Ligesom mange andre supercomputere bliver Summit brugt til forskellige forskningsprojekter, primært med kunstig intelligens. I de seneste år er kunstig intelligens blevet markant bedre til at løse specifikke opgaver. Det skyldes nye teknologier som Deep Learning. Går vi nogle årtier tilbage, så det noget anderledes ud. Den kunstige intelligens var ikke nær så udviklet, som den er i dag. Derfor fik skakspillere og fans verden over sig noget af en overraskelse, da IBM-computeren Deep Blue slog stormesteren Garry Kasparov i 1997. - Den brugte en relativ simpel matematisk algoritme, hvor den gennemgår og forudsiger træk efter træk, siger Brian Vinter. - Men Deep Blue blev dog ikke designet til at spille skak. Det var en supercomputer, som oprindeligt blev udviklet til at arbejde med biologiforskning, forsætter han. Senere udviklede IBM en maskine, der i dag er kendt som Watson. I 2011 formåede den at slå to stormestre i Jeopardy, amerikanske Brad Rutter og Ken Jennings. - For en maskine er Jeopardy noget mere avanceret end skak. Den skal både forstå sprog, ordspil, ironi og kontekst. Så det var en helt anden størrelse udfordring, siger Brian Vinter. I dag bliver IBM’s Watson blandt andet brugt på danske hospitaler. Her bliver der lavet forsøg med at scanne store mængder patientdata. Idéen er blandt andet at få Watson til at opdage sygdomme ud fra røntgenbilleder eller MR-scanninger. Som nævnt er mange supercomputere i virkeligheden klyngecomputere. De består af flere af de bedste maskiner på markedet. De enkelte computere er dog ofte meget dyre. Men for 10 år siden fandt det amerikanske Defense Department, som er den øverste myndighed over de væbnede styrker og efterretningstjenesterne, en billigere løsning. De byggede en supercomputer af i alt 1.760 Playstation 3'ere. Playstation 3 var på det tidspunkt ikke blot en spillekonsol med FIFA og skydespil. Det var en rigtig hurtig og kraftig computer til billige penge, forklarer Brian Vinter: - Det var en virkelig sej maskine at have i den periode. Og så var det en fordel, at man kunne installere Linux (et styresystem, red.) på dem, så man kunne programmere. Men der var til gengæld en del udfordringer med at programmere på den. Det var begrænset, hvad man kunne, siger han. I mange år har over verdens kraftigste supercomputere været domineret af USA og Kina. Lige nu er USA på første, anden og femte pladsen, mens Kina er på tredje og fjerde pladsen. Men i udgangen af 2020 får USA og Kina hård konkurrence af Europa, og Danmark er med i kampen med flere universiteter. Det sker med LUMI, som bliver navnet på en af Europas største supercomputere. Den skal stå i Finland og kommer til at koste omkring 200 millioner Euro i alt - halvt dækket af EU og halvt dækket de lande, som er med. - Bare én enkelt server i sådan en supercomputer kan koste omkring 100.000 kroner. Og dem skal der jo være rigtig mange af. Derudover skal der bruges penge på netværk, lager og ikke mindst strøm. Så det ender i et meget stort beløb, siger Brian Vinter, der selv er involveret i projektet. Han regner med, at LUMI når op på omkring 200 petaflop. - Den vil blive brugt til klassisk videnskab. Det kan være klimamodeller eller simuleringer af universet, hvor man prøver at forstå de fysiske love. Og så vil den selvfølgelig blive brugt til at forske i kunstig intelligens, siger Brian Vinter. Ifølge planen får LUMI en levetid på omkring seks år. Og det er ikke unormalt, at supercomputere kun eksisterer i nogle år. Det er simpelthen for dyrt at holde dem kørende. - Behovet for strøm gør, at det er rigtig dyrt at have computerne til at stå i flere år. Især fordi, at teknologien hele tiden bliver forældet. Vi udvikler konstant bedre maskiner, der kræver mindre strøm for den samme kraft, siger Brian Vinter. Det er ikke ligegyldigt hvilken type supercomputer, der bliver brugt til de forskellige forskningsprojekter. I astrofysikken har man for eksempel brug for en supercomputer med ekstremt meget hukommelse, da computeren skal kunne håndtere mange partikler i et simuleret univers. - Derimod kræver klimamodeller ofte en forholdsvis begrænset størrelse. Maskinen skal til gengæld køre enormt hurtigt, da klimasimuleringerne skal køre over meget lang tid, siger Brian Vinter. Det er til gengæld en udfordring at bygge endnu hurtigere computere. - De såkaldte petaflops kan sammenlignes med hestekræfter. Dem er vi er gode til at tilføje, men vi har svært ved at sætte tophastigheden op. Og det er en kæmpe udfordring. For at blive i bil-analogien kan vi altså godt bygge kæmpe store lastbiler, men vi har svært ved at bygge den hurtige racerbil, siger Brian Vinter.", "annotations": [], "meta": {}, "annotation_approver": null}
{"id": 508, "text": "Lige nu er din hverdag sikkert helt anderledes, end den plejer at være. Du sidder måske hjemme og arbejder. Og du kan ikke, som du normalt ville gøre, lige prikke til sidemanden og spørge ind til den mistænkelige mail, du har modtaget. Og det gør dig sårbar overfor angreb fra it-kriminelle. Det forklarer Lene Wacher Lentz, der forsker i cyberkriminalitet på Aalborg Universitet. - Når vores rutiner ændrer sig, er vi ekstremt sårbare, og så står it-kriminelle parat til at slå til. Sådan en krise her vender op og ned på rigtig mange ting, siger hun. Den sårbarhed har it-kriminelle over hele verden udnyttet. kunne i sidste uge afsløre, at der siden årsskiftet er blevet registreret mere end 4.000 nye hjemmesider, der indeholder ord som \"corona\" og \"Covid\". Omkring tre procent af dem anslås at være lavet for at lokke følsomme oplysninger ud af folk. Og yderligere fem procent ser meget mistænkelige ud, vurderer sikkerhedsfirmaet Check Point for det amerikanske medie. I februar meldte WHO også om falske mails, der blev sendt rundt i deres navn. Og Sundhedsstyrelsen advarede i sidste uge om falske mails med dem som afsender. Dog nævnte mailsene ikke specifikt corona-virusset. Italien er et af de lande efter Kina, der har været allerhårdest ramt af coronavirusset. I skrivende stund er der godt 28.000 italienere, der er smittet, mange er indlagt med Covid-19 og over 2.000 er døde. Men smitten er ikke den eneste udfordring, Italien står overfor. har der været en kraftig stigning af såkaldte spear-phishing-angreb i Italien, efter at corona-virusset begyndte at brede sig. It-kriminelle har sendt falske mails til tusindvis af italienere med en række råd om, hvad de skal gøre for at forhindre at blive smittet. Mailsene indeholder et word-dokument, som, hvis det bliver åbnet, installerer et program, der kan overvåge den enkeltes computer og giver mulighed for, at bagmændene kan få fingrene i følsomme oplysninger. Også herhjemme er der kriminelle, der udnytter situationen. I sidste uge , at der blev sendt en række falske mails og sms’er med dem som afsender ud til danskerne. Mailsene indeholdt ikke direkte indeholdt ordet \"corona\", men beskeden var følgende: \"Sundhedsstyrelsen har sendt dig ny Digital Post. Log på og læs den på sundhedsstyrelsen.net\". Hvis modtageren klikkede på linket, røg hun ind på en falsk udgave af Sundhedsstyrelsens hjemmeside, hvor hun skulle taste sin NemID ind. På den måde kunne de kriminelle nappe hendes login-oplysninger. Og det er sådan nogle tilfælde, der gør, at du skal være ekstra opmærksom i disse dage, fortæller Lene Wacher Lentz. - Vær meget kritisk overfor de mails og sms'er, du modtager. Hvis du er det mindste i tvivl så lav en kontrolopringning og spørg afsenderen, om du virkelig skal åbne det link. Ring hellere en gang for meget, siger hun. De seneste 20 år er den digitale udvikling blevet en stor del af vores hverdag. Og de seneste par uger har Covid-19 sendt os ind i et samfund, der næsten udelukkende er digitaliseret, da mange arbejder hjemme fra computeren, snakker med venner over FaceTime og finder alle nyheder på nettet. Og når det går så hurtigt med at omstille samfundet, skaber det åbninger for svindlere. Det forklarer Kim B. Larsen, der er bestyrelsesmedlem i Rådet for Digital Sikkerhed og sikkerhedschef i it-virksomheden Systematic. - Fordi der er mange flere i de her dage, der sidder hjemme foran computeren og arbejder eller køber ting på internettet, er der også flere, der vil misbruge situationen, siger han og fortsætter. - Men det er de samme forholdsregler, der gælder. Hvis et tilbud på nettet er for godt til at være sandt, er det nok for godt til at være sandt. Det er altså ikke nu, du vinder i lotteriet eller arver fra en afrikansk onkel. Det er dog ikke kun privatpersoner, som it-kriminelle kan være ude efter i disse dage. Også virksomheder skal være meget påpasselige med deres sikkerhed, forklarer Kim B. Larsen. - Det er jo en glimrende mulighed for at få folk til at hoppe i forskellige fælder. Hvis du eksempelvis får en mail fra din chef om, at du skal overføre nogle af virksomhedens penge til en bestemt konto, så ring ham lige op og få det bekræftet. Det kan være en svindler, der udgiver sig for at være din chef, siger han. Er du så uheldig, at du kommer til at klikke på et link eller åbne et dokument fra en tvivlsom afsender, skal du reagere hurtigt, forklarer Kim B. Larsen. - Sidder du ved din arbejdscomputer, skal du med det samme kontakte din it-afdeling og få dem til at hjælpe dig. Sidder du på din private computer, skal du sørge for at have en ordentlig antivirus-scanner, tage computeren af nettet og få den scannet godt igennem, siger han. Det vil desuden være nødvendigt at geninstallere computeren, da du ikke kan være sikker på, at antivirus-programmet fanger det hele. Et stort problem lige nu er nemlig ransom-ware, hvor svindlerne med et lille program krypterer alle data på din computer og kun vil udlevere nøglen, hvis du betaler dem en større sum penge. - Ransom-ware har især ramt virksomhederne hårdt, og hvis du har mistanke om, at du er ramt af det, er det med at slukke computeren hurtigst muligt og kontakte din it-afdeling, siger han.", "annotations": [], "meta": {}, "annotation_approver": null}
{"id": 509, "text": "Udsatte borgere på udkig efter ly og varme risikerer de kommende dage at gå forgæves. Flere af landets varmestuer lukker nemlig deres opholdssteder for at mindske risikoen for coronasmitte. Det gælder blandt andet Café Paraplyen i Haslev, oplyser leder Anette Hougaard. - Socialt udsatte er ofte kendetegnet ved at have nogle helbredsmæssige udfordringer. Det kan være KOL, diabetes eller hjerteudfordringer. Derfor vil vi følge myndighedernes anvisninger, siger hun. Det samme gælder Kirkens Korshærs varmestuer, hvor borgere heller ikke længere vil blive lukket ind i varmen. I stedet vil varmestuerne alle holde åbent i et kort tidsrum midt på dagen, enten hver dag eller to til tre gange om ugen, hvor brugerne kan komme og få udleveret mad. - For en stor del af vores brugere er det jo det eneste sted, de har en daglig og kontinuerlig tilknytning til. Der kan de få nogle af de mest basale behov - som et måltid mad - dækket, siger Susanne Lodberg, der er regionschef for Kirkens Korshær på Sjælland og øerne. Kirkens Korshærs varmestue i Holbæk er et af de steder, hvor brugerne kan få udleveret mad i døren. - Jeg fik lidt mad med hjem. Vi plejer ellers at kunne få et måltid mad billigt her, men de har jo måtte lukke ned ligesom mange andre steder, siger Bo Laursen. Han benytter jævnligt varmestuen, men i dag må han nøjes med at få udleveret noget mad og en kop kaffe i døren af den daglige leder Rasmus Hansen. - Vi kører varmestuen , så man kan få den sædvanlige varme mad og kaffe ved døren. Vi har rigtig mange, hvor , lyder det fra Rasmus Hansen. Bo Laursen kan godt forstå, hvorfor varmestuen vælger at lukke de kommende to uger. Alligevel ærgrer det ham, at han ikke kan komme ind og hilse på de andre brugere og frivillige. - Det har jeg det dårligt med. Man savner dem, man plejer at snakke med. Det er noget lort. - Vi plejer også at kunne komme ind og få varmen, men det er der ikke noget af. Vi må pakke os godt ind, siger Bo Laursen og tilføjer, at der er andre, der er dårligere stillet en ham. - Vi må tage det, som det er. Også i varmestuen i Odense er de udsattes muligheder for hjælp og samvær begrænset. Normalt mødes omkring 40 personer til havregryn om morgenen, men fredag morgen var lokalerne tomme. Stolene var sat op på bordene, og madrasserne var placeret op ad væggene. - Denne gruppe er sårbar. Hvis de får smitten, er de i stor livsfare, fortæller Heinz Wolf, som er leder af varmestuen i Odense. I modsætning til varmestuen fortsætter sundhedsrummet og stofindtagelsen dog med begrænsede åbningstider. Her kan misbrugerne tage deres stoffer, men de må kun benytte faciliteterne et kvarter ad gangen for at begrænse smittefaren. Ikke alle brugere har taget lige godt imod ændringerne. - Nogle bliver kede af det, for hvad skal de så? Hvor får de deres morgenmad? Hvad skal de gøre de næste 14 dage eller endnu længere tid?, spørger Heinz Wolf på vegne af de udsatte og hjemløse i Odense. Han fortæller, at brugerne rammes ekstra hårdt socialt, fordi mange misbrugere og psykisk syge har et ganske lille netværk af venner og familie. - Ofte har de netværket her. Og dét kommer de til at mangle det næste stykke tid, siger han.", "annotations": [], "meta": {}, "annotation_approver": null}
{"id": 510, "text": "Om mindre end 30 år må EU ikke udlede flere drivhusgasser, end vi optager. Det er kernen i det udkast til en klimalov, som EU-kommissionen har fremlagt i dag. Her er de vigtigste ting, du skal vide om loven. Stort set alle EU-lande blev før nytår enige om, at EU skal være klimaneutralt i 2050. Kun Polen, som er meget afhængige af deres kulindustri, bakker ikke op om målet. Klimaloven skal sætte de juridiske rammer for, hvordan den ambition bliver ført ud i livet. Loven er indtil videre kun er et udkast. For at det kan blive til en endelig lov, skal både Europa-Parlamentet og Ministerrådet godkende det. Greta Thunberg er ikke imponeret over klimaloven, fordi den indtil videre kun indeholder et mål for 2050. Hun mener, at man kommer for sent i gang med at reducere udslippet, hvis politikerne kun har et 2050-mål at gå efter. Derfor opfordrede hun i dag til, at der kommer et mål for \"hver eneste måned og år\". - Når ens hus brænder, venter du ikke nogle år med at begynde at slukke ilden, sagde hun blandt andet i Bruxelles i dag. At der endnu ikke er et mål for, hvor meget EU skal reducere deres drivhusgasser med i 2030 er det, der har udløst størst kritik af klimaloven. Til efteråret mødes verdens lande til klimatopmøde i Glasgow, det såkaldte COP26. Her skal landene aflevere nye og mere ambitiøse mål for, hvor meget de vil skære udledningerne ned med i 2030 i forhold til niveauet i 1990. Flere lande vil gerne have et 2030-mål hurtigt, for at kunne presse resten af verdens lande til også at hæve deres ambitioner. EU's mål ligger lige nu på at reducere udslippet med 40 procent, men det er ikke nok, hvis klodens temperatur kun må stige med 1,5 grader. Det skal her også nævnes, at EU-landene allerede har reduceret deres udledninger med 23 procent. Faktisk sendte Danmark i går et brev til EU-Kommissionen, hvor de sammen med 11 andre lande opfordrede til \"så hurtigt som muligt og senest til juni\" at få sat et mere ambitiøst mål for 2030. Underskriverne af brevet nævnte blandt andet et topmøde mellem EU og Kina til september, som grund til at fremskynde 2030-målet. Til det møde vil EU gerne lave en aftale med Kina om et 2030-mål, som de kan bruge til at presse andre store udledere som USA og Indien. Og det er selvsagt lidt svært, hvis EU ikke er enige om et mål. Ud over det politiske er det selvfølgelig klimasituationen i sig selv, som kritikerne af det udskudte 2030-mål nævner. - Det er bekymrende, fordi det betyder, at der går lang tid, inden lovgivningen får effekt, siger formand for Klimarådet, Peter Møllgaard. - Det tager tid at gennemføre klimatiltag. For eksempel tager det otte år at opstille en ny vindmøllepark. Jo længere vi venter, jo mere bliver der udledt, og jo værre står det til for planeten, siger han. En lang række ngo'er er også utilfredse med, at EU-Kommissionen kun vil reducere med 50 til 55 procent i 2030. Folkekirkens Nødhjælp vil gerne have delmålet helt op på 65 procent. - Det vil vi gerne, fordi det flugter med videnskaben. Hvis man skal nå 1,5 grader, så skal det være 65 procent i 2030, siger klimarådgiver Mattias Söderberg. EU-Kommissionen vil vente med at melde 2030-målet ud til de har fået resultatet af en analyse, som skal vise, hvilket mål der er bedst at sætte. Det arbejde er først færdigt til september. Frans Timmermans, der er EU's klimakommissær, afviste derfor også kritikken af det udskudte mål. - Hvis kommissionen kommer med forkert sat mål, vil det betyde månedlange diskussioner om procenter, også har EU alligevel ingen position, sagde han. EU har allerede et 2030-mål på 40 procent, og EU-Kommissionen har altså meldt ud, at de gerne vil have det op på 50 til 55 procent. En del lande vil gerne beholde det lave mål. Det gælder især nogle af østlandene, som frygter, at den grønne omstilling bliver alt for dyr. I den modsatte ende er der lande, som gerne vil have den helt op på 65 procent.", "annotations": [], "meta": {}, "annotation_approver": null}
{"id": 511, "text": "I England, Danmark og de fleste andre europæiske lande er teleselskaber i de her måneder i fuld gang med at opsætte og installere 5G-netværket. Det har skabt bekymring hos en række danske foreninger og grupper, som frygter, at strålerne fra de nye 5G-master er sundhedsskadelige. Blandt andet er der bekymring for, at 5G-strålerne giver øget risiko for hjernekræft. Men nye resultater fra England viser, at de ikke skal være bekymrede. Strålingen fra masterne er nemlig mere end 200 gange lavere end de grænseværdier, som mange europæiske lande - herunder Danmark - følger. Og for Christoffer Johansen, der er professor i kræft på Rigshospitalet og rådgiver Sundhedsstyrelsen i, om der er skadelige effekter ved mobilstråling, overrasker tallene ikke. - Niveauet har altid været langt under grænseværdierne, når vi har kigget på 3G og 4G - det viser en række undersøgelser i både Sverige, Finland og England. Og de ligner meget de nye 5G-målinger, siger han. Det sted i England, hvor strålingen fra 5G-masten bonede voldsomst ud, var i Birmingham. . Altså langt under. Og sammenligner man 5G-signalerne men den stråling, der kommer fra de tidligere teknologier som 3G og 4G, er den markant lavere. Vi har ikke lavet målinger af 5G i Danmark endnu, forklarer Jakob Willer, der er direktør for Teleindustrien, som er teleselskabernes brancheorganisation. - Da der endnu ikke er nogen brugere og derved heller ikke trafik på 5G-netværkene i Danmark, giver det ikke mening at måle. Men der bliver foretaget testmålinger i forbindelse med de udbygninger af 5G, som selskaberne foretager, siger han. Han er dog ret sikker på, at målingerne af 5G i Danmark ikke vil adskille sig meget fra de målinger for 4G-netværket, som allerede er lavet. - Vores målinger viser, at selv med en fuldt belastet 4G-mast når strålingsniveauet kun op på cirka én procent af grænseværdien, siger han. Hvor de i England tester 5G i 16 forskellige byer, er der ifølge TDC NET, som er det største teleselskab herhjemme, kun rigtigt tændt for det danske 5G-netværk i Helsingør. Den nordsjællandske by er nemlig blevet udpeget til testby, og i december sidste år tændte TDC NET for 40 5G-master over hele byen, som de nu kører tests med. Og ifølge TDC NET er de lige nu ved at måle på strålingen fra 5G-masterne i byen. Men selskabet kan altså ikke sige noget om niveauet endnu, selvom de regner med, at det kommer til at ligne resultaterne i England, forklarer de til DR Viden. Et af kritikpunkterne fra flere 5G-skeptikere, der vil have stoppet udrulningen af 5G i Danmark er, at grænseværdierne er alt for højt sat. Så selvom de her test ligger langt under grænseværdien, er skeptikerne altså stadig bekymrede. I lande som Belgien, Italien og Schweiz har myndighederne da også valgt at indføre strengere grænseværdier. I Danmark derimod følger vi organisationen ICNIRP's retningslinjer. En organisation der hører under WHO. Og ifølge Maria Feychting, der er professor på Karolinska Institutet i Stockholm, og som har været med til at udarbejde grænseværdierne for ICNIRP, var de meget grundige og forsigtige, da de fastsatte dem. - Vi har taget mange sikkerhedsforanstaltninger undervejs for at være sikre på, at grænseværdierne ligger langt under det niveau, der kan skade mennesker, siger hun. ICNIRP er lige nu på vej med en opdatering af grænseværdierne - en opdatering der kan komme hver dag, det skal være, forklarer Maria Feychting. Og for at lave den opdatering har de været alt relevant forskningslitteratur igennem. - Vi har kigget litteraturen igennem og meget omhyggeligt noteret, hvor der var helbredseffekter og på hvilke niveauer, siger hun. Når man skal måle, hvilken effekt mobilstråling har på kroppen, regner man på, hvornår strålingen er kraftig nok til at varme vævet i vores kroppe op, forklarer Maria Feychting. - Den eneste effekt på os, vi finder af mobilstråling, er den såkaldte varmeeffekt. Og det er den, som grænseværdierne er sat efter, siger hun. Stråling fra mobiltelefoner er nemlig ikke i stand til at skade vores celler, som man ser ved stråling fra radioaktive kilder eller røntgen - det man også kalder ioniserende stråling. - 5G-stråler (og mobilstråling i det hele taget) bærer simpelthen ikke på nok energi til at bryde de kemiske bindinger i vores celler. Derfor tager grænseværdierne ikke højde for det, siger hun. På det punkt er 5G-skeptikerne uenige. Og der findes da også , der peger på, at der kan være en effekt på celleniveau. Men konsensus blandt langt de fleste forskere er, at den forskning er usikker og af tvivlsom kvalitet. Maria Feychting og hendes kolleger i ICNIRP har altså i deres gennemgang af al den forskning, der findes på området, fundet frem til det niveau af stråling, hvor man begynder at kunne måle, at kroppen bliver opvarmet. Men det er ikke her, de har sat grænseværdien. - For at være på den sikre side, har vi divideret det niveau, hvor strålingen begynder at blive skadelig med en faktor 50 - og der har vi sat grænseværdien. Og det er egentlig meget konservativt sat, siger hun. Ifølge både svenske Maria Feychting og danske Christoffer Johansen, der står for rådgive Sundhedsstyrelsen på området, er der intet at være bange for. Der er ikke altså ikke videnskabelig evidens for, at mobilstrålingen, når grænseværdierne bliver overholdt, er skadelig for os mennesker, forklarer de begge. Men, som det er med al videnskab, kan man ikke bevise, at der kan være en effekt. Der er bare ikke klar evidens for, at der skulle være det, forklarer Maria Feychting. Og faktisk er der noget, der tyder på, at strålingen fra 5G bliver endnu svagere end ved de tidligere generationer af netværk, påpeger hun. I hvert fald når det gælder den stråling, din mobiltelefon sender frem og tilbage med mobilmasten, når du taler i telefon. - 2G udsætter os for den største eksponering af stråling. Fra 3G og 4G er eksponeringen faldet, fordi der er blevet sat mange flere master op - og jo flere master, desto mindre energi bruger de for at sende signalet til vores telefoner, siger hun og fortsætter: - Og mindre energi betyder en mindre varmeeffekt på vores kroppe. Hos Energistyrelsen vurderer de også, at mobilstrålingen fra de nye 5G-master faktisk bliver lavere. Og det skyldes, at teknologien fungerer markant anderledes, forklarer de en i mail til DR Viden. - 5G er meget hurtigere end 4G, men det skyldes ikke, at signalet er kraftigere. I stedet opnås øget datahastighed gennem en større båndbredde og såkaldte antenner, skriver de og fortsætter: - Det betyder, at niveauet for mobilstrålingen fra en 5G-mobilmast ikke vil være højere end mobilstrålingen fra en tilsvarende, eksisterende 4G-mobilmast.", "annotations": [], "meta": {}, "annotation_approver": null}
{"id": 512, "text": "De seneste dage er en video blevet delt i hastig fart på Facebook. I skrivende stund har videoen rundet 66.000 delinger, siden den blev lagt op den 28. februar. Martin Bonde Mogensen sin mening om, hvordan medierne dækker det nye coronavirus, Covid-19. I videoen slutter han af med at opfordre til, at man husker at spise c-vitamin. - Og så husk, at hvis du spiser en masse c-vitamin, så får du et stærkere immunforsvar (...) Køb noget c-vitamin i Matas, få nogle vitaminpiller, så du får bygget dit immunforsvar op (...), siger han. Nogle af de over 66.000 personer, der har delt videoen, knytter en kommentar til rådet om at spise c-vitamin. Men der er ingen videnskabelige resultater, der bakker op om, at det nytter noget at skynde sig på apoteket efter c-vitamin. Det forklarer Christian Wejse, der er speciallæge i infektionsmedicin og lektor på Institut for Folkesundhed på Aarhus Universitet. - Det er et udokumenteret sundhedsråd, og det kan potentielt være problematisk, hvis man tager store doser c-vitamin. Christian Wejse forklarer, at det er veldokumenteret, at indtagelse af c-vitamin ikke sænker risikoen for at pådrage sig en forkølelse. Til gengæld peget noget forskning på, at c-vitamin måske kan afkorte forløbet en smule ved almindelig forkølelse. Og derfor kan man måske også komme til at tro, at det også kan hjælpe mod Covid-19. - Nogle resultater tyder på, at hvis du får en forkølelse, og generelt har et højt indtag af c-vitamin, så er forløbet med forkølelsen otte procent kortere end hos personer, der ikke har et højt indtag, siger han og fortsætter. - Og da nogle forkølelsesvira tilhører corona-familien, så kunne man fejlagtigt tro, at nogle af de mekanismer, der gælder for almindelig forkølelsesvirus også gælder for Covid-19. Men det ved vi ikke, for det er ikke undersøgt, så det kan ingen konkludere eller rådgive ud fra. Selvom Martin Bonde Mogensen på intet tidspunkt nævner i sin video, at c-vitamin har en gavnlig effekt i forhold til Covid-19, så medgiver han, at det muligvis kan opfattes således. - Jeg kom med et godt råd til at styrke immunforsvaret. Men jeg kan sagtens se, at hvis man ikke tænker mere over det, kan man tro, at \"hvis jeg spiser det der (c-vitamin, red.) så får jeg ikke det der (Covid-19, red.)\", siger han. Men rådet om, at c-vitaminer styrker immunforsvaret holder ikke helt, hvis du ellers spiser sund og varieret. Der er ikke videnskabeligt bevis for, at c-vitamin styrker immunforsvaret. Det forklarer Jan Pravsgaard Christensen, der er professor på Institut for Immunologi og Mikrobiologi ved Københavns Universitet. Immunforsvaret kan ikke blive ved, at du spiser mange citrusfrugter eller en c-vitaminpille. - Det er ikke videnskabeligt veldokumenteret, at store mængder c-vitamin gør en forskel, siger Jan Pravsgaard Christensen. Han forklarer, at hvis du er i mangel på c-vitamin, så vil det selvfølgelig hjælpe din krop at få et tilskud. - Men hvis du har en sund og varieret kost, ændrer det ikke noget. Christian Wejse understreger, at de fleste danskere har et ganske udmærket immunforsvar. - Og de fleste er dækket ind i forhold til c-vitamin gennem kosten. Jan Pravsgaard Christensen forklarer, at det eneste du sandsynligvis opnår ved at spise piller med c-vitamin er, at din urin bliver dyr. Du tisser nemlig alt det ekstra c-vitamin ud igen. Men det betyder ikke, at du bare skal spise en masse c-vitamin, fordi du alligevel gerne vil være på den sikre side. - Du skal være opmærksom på, at alt bliver giftigt i store doser. Selvom det overskydende c-vitamin kommer ud med din urin, kan det i store mængder for eksempel give nyreskade. Det hænger altså ikke sådan sammen, at dobbelt så meget c-vitamin som anbefalet virker dobbelt så godt. - Du bør altid følge anvisningen, der følger med dine vitaminpiller, medmindre du har fået andet af vide af din læge, siger Jan Pravsgaard Christensen.", "annotations": [], "meta": {}, "annotation_approver": null}
{"id": 513, "text": "Det højeste punkt på Falster er over vandet. Øen er altså nærmest så flad som en pandekage. Det er næppe et sted, hvor man ville forvente, at en bjergbestiger og entusiastisk sten-, bjerg- og vulkannørd ville komme fra. Ikke desto mindre voksede Kristoffer Szilas op her i slutfirserne og halvfemserne. Han er geolog med speciale i gamle bjerge - og så er han også en af Danmarks mest anerkendte bjergbestigere. - Det er jo lidt af et paradoks. Men en del af min motivation har nok også været, at jeg gerne ville væk fra alt det flade, fortæller han. Og væk kom han. Siden barndommen i Nykøbing Falster har Kristoffer Szilas klatret op ad nogle af verdens højeste og mest udfordrende bjerge. Han har boet i New York og San Francisco – og de sidste femten år har han tilbragt hver sommer med at undersøge bjerge og samle sten i Grønland. De mange sten har han samlet for at forstå Grønlands geologi. Men de skulle vise sig at holde på hemmeligheder, der var langt større end nogen, inklusiv Kristoffer Szilas, havde forventet. For nogle bjerge nordøst for Nuuk har vist sig at være milliarder af år gamle. Så gamle, at de kan fastslå, hvornår livet kunne opstå på Jorden. - Stenene er opbygget anderledes end alt andet, vi har set før i hele vores solsystem. Derfor fortæller de noget om Jordens tidligste historie. De bekræfter blandt andet, hvor det vand, der fylder havene i dag, kommer fra. Kristoffer Szilas' sten er nu beskrevet i i et af verdens mest prestigefyldte videnskabelige tidsskrifter, Nature. - Vi konkluderer, at vandet på jorden er kommet med meteoritter fra det ydre solsystem for over fire milliarder år siden. Før det var Jorden i en periode knastør. Så uden de her meteoritter var livet næppe opstået, siger han. Hvorfor det lige blev Kristoffer Szilas, der fandt de mystiske sten, har han selv et bud på. - Held er naturligvis indblandet. Men der er et ordsprog blandt geologer: Den bedste geolog er den, der har set flest sten. Og jeg har gjort, hvad jeg kunne for at se rigtig mange sten, siger han. For selv om der ikke er bjerge på Falster, eller i størstedelen af Danmark i øvrigt, fik Kristoffer Szilas allerede tidligt muligheden for at lære bjergene at kende. Det udanske efternavn, Szilas, har han fra sin far, der flygtede fra Ungarn, da landet gjorde opstand mod Sovjet i 1956. - Som barn besøgte jeg derfor ofte min familie i Ungarn. Så var vi ude at vandre, og jeg blev vild med bjergene. Som seksårig begyndte han at samle på mineraler og krystaller. - Og da jeg som 16-årig fik muligheden for at klatre på Kilimanjaro, Afrikas højeste bjerg, blev jeg hooked. Igennem gymnasiet og i hans sabbatår var det bjergklatring, der fyldte næsten al hans fritid. - Når de andre tog i byen for at feste og drikke, tog jeg ud at klatre. Klatringen blev mere og mere seriøs, og siden er Kristoffer Szilas blevet en anerkendt bjergbestiger. Sammen med en anden dansk bjergbestiger som den første i verden toppen af bjerget Ren Zhong Feng i Kina. Besættelsen af bjerge fik også betydning, da Kristoffer Szilas skulle beslutte, hvad han skulle læse. Det skulle - naturligvis - være geologi: Læren om Jordens udvikling gennem blandt andet undersøgelser af sten og bjerge. Men efter kandidatgraden havde Kristoffer Szilas ikke fået bjerge og sten nok. Han besluttede, at han gerne ville gå forskningens vej. Han fik penge til at lave en ph.d. om Grønlands geologi. - I hverdagene dedikerede jeg mig 100 procent til min forskning. Og i weekenderne tog jeg til Sverige og Norge for at klatre, fortæller han. Og siden er det gået slag i slag. Ph.d.’en blev erstattet af postdocs, som er en type forsknings-stilling, hvor du kun er ansat i maksimalt tre år ad gangen. Københavns Universitet blev i perioder udskiftet med andre fornemme internationale universiteter – og hver sommer er turen gået til Grønland, hvor Kristoffer Szilas samler sten. - Jeg har været så privilegeret, at jeg gennem al den tid har forsket i de sten, jeg selv har fundet i Grønland. Så der har været en rød tråd gennem det hele. Det har kun kunnet lade sig gøre, fordi har set perspektiv i hans forskning og derfor givet penge til den. - Det er jo grundforskning, og det betyder, at der ikke sådan direkte og umildbart kommer for eksempel en ny teknologi ud af det. Så min forskning har været ret afhængig af, at nogle fonde har troet på, at de skulle give mig tid og frie tøjler, siger han. Men nu bærer det altså frugt. Kristoffer Szilas' forskning er i , og geologer i hele verden læser interesseret med. En af dem er Rasmus Andreasen fra Aarhus Universitet. - Det er ret spændende. Det er en vigtig brik i et stort, kompliceret puslespil, der handler om, hvordan Jordens byggesten passer sammen, vurderer han. Rasmus Andreasen er imponeret over, at det lykkedes Kristoffer Szilas at finde stenene. - Der ligger en del benarbejde i at finde den slags prøver. Det er bare fascinerende, at man kan blive ved med at finde ud af nye ting om vores planet ved at analysere de her gamle sten, siger han og fortsætter. - Det er sådan noget, der gør det spændende at forske i det her felt. Det bliver ikke sidste gang, at de frie tøjler og det hårde arbejde giver pote, vurderer Kristoffer Szilas. - Vi har faktisk flere udgivelser i større tidsskrifter på vej. Så det er, som om mange års arbejde nu rigtig lønner sig, siger han. Men han fortæller dog, at tiden til at se så mange sten og nå så mange bjergtoppe som muligt er blevet mindre. - Jeg har familie nu, så det er klart, at det kræver stor koordination og planlægning på hjemmefronten. Jeg kan ikke bare tage af sted, så snart sommeren viser sig på Grønland, griner han.", "annotations": [], "meta": {}, "annotation_approver": null}
{"id": 514, "text": "Når et af dyrene i Randers Regnskov dør, ringer dyrepasserne til Doktor Død. Doktor Død hedder i virkeligheden Julie Strand og er en ung biolog med mørkt flettet hår, iført hvid kittel og blå plastikhandsker. Lige nu står hun i et baglokale og lægger et snit i brystet på en leguanunge. - Vi skal også ind og have lidt af musklen og bindevævet med, siger hun og tager med et pincetgreb forsigtigt et lille stykke af den døde krop. Julie Strand er ansvarlig for biobanken i Randers Regnskov, hvor man nedfryser levende celler fra nutidens dyr. Som en slags forsikring, som fremtidens forskere potentielt vil kunne bruge til at redde arter fra at uddø. Ifølge FN er op mod en million dyre- og plantearter lige nu truet af udryddelse. Mange af dem kan være væk inden for få årtier. Dyr og planter er altid forsvundet fra vores planet. Ligesom nye er kommet til. Men det plejer at ske over lange tidsstræk. Sådan er det ikke længere. I dag uddør planter og dyr 1.000 gange hurtigere, end de naturligt ville gøre. Hele 25 procent af alle dyr og planter er lige nu i risiko for at forsvinde, og for nogle grupper er det helt op mod 40 procent. Det skyldes både de globale klimaforandringer som stigende temperaturer, men også at vi mennesker fylder mere på jorden og ødelægger dyrenes levesteder, når vi for eksempel rydder skov for at gøre plads til landbrug. Faktisk går udviklingen nu så stærkt, at vi ifølge forskerne er på vej mod en ny masseuddøen. - Vi er i det tidlige stadie af den sjette masseuddøen, siger Jens-Christian Svenning, professor og leder af center for biochange ved Aarhus Universitet. Det samme siger hans kollega Carsten Rahbek, der er professor ved Center for Makroøkologi, Evolution og Klima ved Københavns Universitet. - Forskerne diskuterer stadig, hvor langt i den sjette masseuddøen vi er, men der er ingen diskussion om, at den er i gang. Der er simpelthen ingen rysten på hånden fra videnskaben på det her område, siger han. Det er blandt andet den viden, som har sat gang i arbejdet med biobanken i Randers Regnskov. Her omdanner Julie Strand de levende celler til såkaldte cellelinjer, som man håber med fremtidens teknologi at kunne omdanne til for eksempel sædceller og ægceller. - Det betyder, at man inden for bevaringen vil kunne bruge teknikker som kunstig befrugtning. Og det er jo et supervigtigt værktøj, hvis du arbejder med en art, hvor der er meget få individer tilbage, siger Julie Strand. Lige nu har man ikke teknologien til rent faktisk at bruge det genetiske materiale, de samler og fryser ned. Men det regner man med at ville have i fremtiden. Og cellerne kan klare sig i fryserne i flere tusinde år. - Jeg drømmer om, at vi har så mange forskellige dyr herinde som overhovedet muligt, siger hun. Randers Regnskov er ikke de eneste, der arbejder på en slags back-up af naturen. I Berlin er forskere også i gang med at samle celler fra truede dyr. - Vi har leoparder, vi har tigere, vi har gorillaer. Frosset ned til eftertiden i de her tanke, der går helt ned til minus 196 grader, siger Thomas Hildebrandt, der er professor og leder af projektet BioRescue. Han peger på en række store hvide tanke, som hver især indeholder celler fra truede dyr. 150 arter i alt. Men den tyske biobank indeholder også en anden skat, der er så kostbar, at Thomas Hildebrandt slet ikke vil udpege, hvilken fryseboks han gemmer den i. - Det er en hemmelighed, siger han bestemt. Skatten er 300 milliliter sæd fra det nordlige hvide næsehorn. På grund af krybskytteri er der i dag kun de to hunner Najin og Fatu tilbage, og de er begge to infertile. Den sidste han døde for to år siden, men inden det skete, nåede Thomas Hildebrandt og hans team at sikre sig noget af næsehornets sæd. Plus sæd fra tre andre hanner. Efterfølgende har de hentet æg fra de to hunner. For at gøre det måtte Thomas Hildebrandt selv bygget et langt instrument til at tage æggene ud med. En del af æggene er blevet befrugtet, og forskerne skal i løbet af det næste år sætte dem op i rugemødre. Hunner fra det sydlige hvide næsehorn, som minder om det nordlige. Altså helt samme fremgangsmåde som ved kunstig befrugtning af mennesker. Selv om de arbejder med biobanker, er både Julie Strand og Thomas Hildebrandt enige om, at deres metode kun er en backup, og de så hellere, at man løste problemerne med udryddelse nu og her. - Vi skal jo ikke udrydde alle næsehorn nu, fordi vi måske har en teknologi til at fikse det om 20 år. Det er ikke ansvarligt, siger Thomas Hildebrandt. Men hvis den sjette masseuddøen er i gang, kan det så overhovedet lade sig gøre at bremse det. Det mener professor Carsten Rahbek til dels godt, at det kan. - Der er en positiv ting i det. Nemlig at vi kender problemet - at naturen har for lidt plads at udfolde sig på - og at der er tid nok til at stoppe det, hvis vi gør noget nu, siger han.", "annotations": [], "meta": {}, "annotation_approver": null}
{"id": 516, "text": "Corona-virusset fortsætter med at sprede sig, og universiteter og mange arbejdspladser har sendt folk hjem. Måske er du en af dem, der har fået skiftet fælleskontoret eller undervisningslokalet ud med sofaen i stuen eller kollegieværelsets skrivebord. Men hvordan får du lige lavet gruppearbejde og holdt møder, når du sidder derhjemme? Og hvordan undgår du alt for mange overspringshandlinger på nettet? Det kan en række apps hjælpe med – og flere af dem er gratis. Når du arbejder hjemme, rykker du ikke kun dine arbejdsopgaver fra et bord til et andet. Alle uformelle møder og samtaler med kollegaer eller studiekammerater forsvinder også. - Der er mange ting, man gør på en arbejdsplads, som man tager lidt for givet, siger Peter Dalsgaard, der er professor i interaktionsdesign på Aarhus Universitet. - Når du sidder på en arbejdsplads, kan du for eksempel lynhurtigt se, hvem der er tilgængelig, og du kan hurtigt stille sidemanden et spørgsmål. Derfor har du brug for nogle kommunikationskanaler, der kan hjælpe dig til nogle af de ting, fortsætter han. Her findes der en række apps, en slags sociale arbejdsmedier, som for eksempel , der er gratis i et begrænset omfang. Som gratis-bruger vil der være et max-antal beskeder, du kan gå tilbage og læse, og der vil kun være fem gigabyte plads til filer. Derudover er der et program som Microsoft Teams, som lige nu er gratis til rådighed på grund af corona-udbruddet. Det fortæller Jeppe Engell, der er it-faglig konsulent i fagforeningen HK Privat. - Slack findes til flere platforme. Så du kan både deltage via din telefon, computer og tablet, fortsætter Jeppe Engell. Programmer som Teams og Slack er baseret på chat og opslag, som du kender det fra Messenger og Facebook. Du kan kommunikere i personlige chats, eller du kan starte en fællessamtale. Ligesom med programmet Skype kan du have online videomøder i for eksempel Teams. Her er der dog behov for en anderledes disciplin end på normale møder, forklarer Peter Dalsgaard. - Folk kan tale i munden på hinanden, og nogle gange går forbindelsen måske et kort øjeblik. Så det er god idé at aftale, hvem der siger noget hvornår og sørge for at samle til bunke, så man får sagt det, man gerne vil, når det bliver ens tur, siger han. Du kan finde indroduktionsvideoer til, hvordan du bruger Microsoft Teams Vær opmærksom på, at programmet har været nede, fordi rigtig mange er begyndt at bruge det, efter det er blevet gratis midt i corona-udbruddet. En af de store udfordringer ved at arbejde hjemme er gruppearbejde. Du kender garanteret redskaber som Google Docs eller Microsoft Office online, hvor alle kan skrive, rette og kommentere i ét fælles dokument. Men der findes også andre former for \"virtuelle tavler\", fortæller Peter Dalsgaard: - Når man arbejder hjemme, kommer der en ret stor interesse for de her fælles tavler. Jeg kan anbefale , som er meget mere end bare et dokument, man skriver i. Det ligner mere en rigtig tavle, hvor du blandt andet kan lave post-it-noter. - Fordelen ved de virtuelle tavler er, at du altid kan fortsætte fra der, hvor du slap. Man behøver ikke viske tavlen ren, efter man har brugt den, fortsætter Peter Dalsgaard. Udover fællesdokumenter eller tavler kan det være en fordel at lave nogle digitale to-do-lister for at få styr på opgaverne. Her kan du blandt andet bruge , der er gratis i et begrænset omfang. Du kan have op til 80 projekter i gang, og fem personer kan være med på et projekt ad gangen i den gratis version. Når du arbejder hjemme, bliver du hverken forstyrret af kolleger eller studiekammerater. Til gengæld kan det være svært at holde sig fra sociale medier eller det seneste corona-nyt. Både Peter Dalsgaard og Jeppe Engell anbefaler til at få styr på koncentrationen. Det er en teknik, hvor du sætter et ur til at tælle ned fra 25 minutter. I de 25 minutter må du ikke lave andet end din opgave. Bagefter holder du pause. - Og det kan du så gøre flere gange i løbet af dagen. Det betyder, at du også bliver tvunget til at en del pauser, hvilket man også har godt af. Så det kan faktisk være temmelig effektivt for mange mennesker, siger Jeppe Engell. Du kan finde en række værktøjer, der kan hjælpe dig til netop den teknik. Browseren Google Chrome har for eksempel et værktøj, der hedder , som sørger for at blokere de nødvendige sider.", "annotations": [], "meta": {}, "annotation_approver": null}
{"id": 517, "text": "Tid er en underlig størrelse. Den er nemlig relativ. Det fandt Albert Einstein allerede ud af for over 100 år siden, da han præsenterede sin specielle relativitetsteori. Han indså blandt andet, at tiden går langsommere for ting, der bevæger sig. Bevæger du dig hurtigt nok vil din tid og dit biologiske ur gå langsommere i forhold til alt det, der står stille. Du rejser altså frem i tiden. Du skal dog op i en ekstrem høj fart, før det rent faktisk kan mærkes. Hvis du når op på 99,99 procent af lysets hastighed - altså omkring 299.762 kilometer i sekundet - i 10 år, vil der være gået 707 år på Jorden. Men ikke desto mindre er det vigtig viden for os mennesker. Uden Einsteins teori vil din gps i telefonen for eksempel sende dig på afveje.", "annotations": [], "meta": {}, "annotation_approver": null}
{"id": 518, "text": "Bassen pumper i et fyldt lager i Københavns nordvestkvarter. Her er syv ton grimme grøntsager ved at blive sorteret og lagt i kasser. Hver tirsdag modtager virksomheden GRIM massevis af grimme grøntsager direkte fra landmænd, som ellers ville have smidt dem ud. sker ikke hjemme i skraldespanden i køkkenet. Det sker, inden maden bliver solgt til forbrugerne. For omkring , der produceres, lever ikke op til EU-standarder for, hvordan det skal se ud. Meget af det grimme og overskydende mad smides ud eller bliver til kompost på marken, fordi det ikke kan betale sig for landmanden at komme af med det på andre måder. Det vil to veninder lave om på. Blandt de høje tårne af trækasser står tyske Carolin Schiemer og finske Petra Kaukua. De kalder sig selv for søstrene GRIM. De mødte hinanden på CBS, hvor de læste en kandidat i bæredygtige forretninger. - Vi har haft fokus på, hvordan vi kunne løse problemer. Og der opdagede vi, at det er fuldstændigt sindssygt, at så meget spiseligt mad går til spilde på grund af gamle skønhedsidealer, forklarer Carolin Schiemer. De startede virksomheden i 2018, hvor de selv var ude og grave jordskokker op af jorden. Nu er de otte fuldtidsmedarbejdere, 300 frivillige og 1.300 faste abonnenter. - Jeg er meget stolt af, at det er lykkedes for os. Man behøver ikke vente på store investorer, forklarer de to veninder på 29 og 30 år. Ifølge dem er konceptet det eneste af sin slags i Europa. De har derfor planer om at opskalere forretningen og starte afdelinger i hele Danmark og hele Europa. De starter i Malmø. Svanholm Gods i Hornsherred er et af de steder, hvor GRIM får grøntsagerne fra. De køber grøntsagerne for mellem 20 og 50 procent reduceret pris. Mar Van der Leest var skeptisk for to år siden, da hun hørte om konceptet første gang. Nu sælger hun de grimme grøntsager i stedet for at lave dem til kompost. - Det betyder, at vi får solgt rub og stub. Så vi nu har en omsætning på nogle grøntsager, vi ellers ville smide ud, fortæller gartneren. Sidste år blev Petra og Carolin kontaktet af en landmand fra Norditalien, som spurgte, om de ville købe hendes grimme grøntsager, fordi de ikke havde andre muligheder for at komme af med dem. Siden har de fået omkring 15 øvrige italienske landmænd med. Van(d)skabte agurker, heldige kartofler og (vid)underlige æbler skræmmer ikke københavnerne fra de grimme kasser. - Vi er så glade for den støtte, der er kommet fra lokalsamfundet. De kan give så meget kærlighed og support, forklarer Carolin Schiemer og nævner, at de for nylig havde en crowdfunding. På få timer havde de indsamlet, hvad de søgte. Men pengestrømmen stoppede ikke der. 1.275.000 danske kroner endte beløbet på. Også i butikken deler mange venindernes drøm om mindre madspild: - Det er et vigtigt projekt at undgå madspild, fortæller Løkke Hvidpil med sin datter Selma på løbecykel ved siden af sig. - Det er så tosset, at der er så mange grøntsager, der bliver smidt ud, bare fordi de ikke ser flotte ud. - Det er en sympatisk tanke at undgå madspild, siger Jens Stein. - Nej. Ofte tænker vi: 'Gad vide, hvorfor de her grøntsager er blevet vurderet grimme?' Og selv når de er grimme, så er de ikke for grimme til at blive brugt. , at en familie på to voksne og to børn smider mad ud for op mod 10.000 kroner om året. Og FN's fødevare- og landbrugsorganisation vurderer, at det er en af de største klimasyndere: 'Hvis madspild var et land, ville det være nr. 3 på listen over udledere af drivshusgas,' skriver de. Professor i bæredygtige fødevaresystemer, Niels Heine Kristensen, bekræfter, at der er kæmpe mængder mad, der aldrig når hylderne i supermarkedet. Han vurderer, at spildet kan være alt fra 20 til 50 procent, for mørketallet er enormt. Men de seneste år har borgere, offentlige indkøbere og store detailhandlere fået en stigende bevidsthed om problemet. - Der er et udviklingsbehov. For en ting er, at de har erkendt, at der er et spild. Noget andet er, hvordan vi får det til at fungere, siger Niels Heine Kristensen. - Vi mangler stadig at se noget handling. Det er stadig indledende overvejelser og refleksioner, vurderer han. Rema 1000 og Salling Group arbejder også med at mindske madspildet i landbruget. De køber blandt andet krumme agurker og for små tomater, som tidligere ikke er blevet solgt.", "annotations": [], "meta": {}, "annotation_approver": null}
{"id": 519, "text": "Kalenderen siger snart uge 42, og det betyder efterårsferie for mange. Og her er det ofte vejret, der er afgørende for, hvad fridagene skal bruges på. For er det nu, man skal gå på svampejagt i skovbunden? Eller kalder vejret mere på en hyggelig dag i sofaen for at bingewatche yndlingsserien? Faktisk ser det ud til, at vejret kommer til at indbyde til begge dele - for hver anden dag ser ud til at blive tør og med chancer for sol. Bliv klogere på de næste ni dages omskiftelige vejr her: Lørdag er den ideelle dag til at gå en tur i skoven, for der venter en tør dag med både skyer og sol. Dog skal man tage en god vindjakke med, for det kommer til at blive blæsende. Langs med kysterne og i Nordjylland kan der være hård vind til kuling. Inde i landet kan det blive en jævn til hård vind. Er man ikke så meget til sus for ørene, kan man væbne sig med tålmodighed og gå ud om eftermiddagen, hvor vinden lægger sig. Søndag starter tørt i den nordlige halvdel af Jylland og Sjælland. Men som dagen skrider frem, vil en front bevæge sig op over landet fra syd, og resten af landet rammes af regn. Efter en våd afslutning på weekenden begynder uge 42 med tørt og roligt vejr - og ikke mindst med chancer for sol til de fleste. Men det bliver ikke solskin fra en klar himmel. Der kommer nemlig en front, som banker på fra syd i løbet af mandag eftermiddag. Det vil give en del skyer i den sydlige halvdel af landet. Samtidig vil især Sønderjylland, Fyn og til dels Lolland få noget regn i løbet af eftermiddagen. Regnen vil først ramme den nordlige del af Sjælland og Østjylland i løbet af aftentimerne på mandag. Regnen fortsætter i løbet af tirsdag, og generelt vil det resten af ugen blive svært at opleve 24 timers tørvejr. Der ligger nemlig lavtryk på stribe over Atlanterhavet, som alle har kurs mod Skandinavien. Det trækker adskillige fronter mod Danmark, som vil give regn det meste af tiden. De nærmer sig fra syd eller sydvest. Luften er lun - men det betyder også, at den kan indeholde mere vanddamp, og det vil resultere i en del nedbør resten af ugen. Men der kan være mulighed for tørvejr og sol i næste weekend. Følg med i Vores Vejr hver aften på DR1 for at få de seneste prognoser for efterårsvejret.", "annotations": [], "meta": {}, "annotation_approver": null}
{"id": 520, "text": "I løbet af søndagen har Danmarks Meteorologiske Institut (DMI) udsendt to varsler for voldsomt, omskifteligt vejr i store dele af landet. DMI varsler både skybrud og stormende kuling i store dele af landet. Det omskiftlige vejr skyldes, at et lavtryk skal passere Danmark i løbet af aftenen og natten til mandag. Der er risiko for lokale skybrud. Der kan lokalt falde mellem 15 og 25 millimeter regn på 30 minutter. Det er særligt følgende områder, der ifølge prognogsen bliver ramt af skybrud: Vest- og Sydsjælland samt Lolland-Falster, Fyn, København og Nordsjælland, Sønderjylland, Billund, Odder, Trekantområdet, Samsø, Esbjerg, Fanø, Vejen, Horsens og Hedensted. DMI oplyser videre: - Vær opmærksom på, at vand kan samles i lavtliggende områder for eksempel kældre, vejbaner og viadukter. Luk vinduer og døre. Tilpas kørselshastigheden til sigtbarhedsforholdene, og kør ikke ud i vand, hvor du ikke kan vurdere dybden. DMI forventer stormende kuling 20-23 meter i sekundet fra vest med vindstød af stormstyrke, 25-35 meter i sekundet. DMI uddyber, at det særligt er Thy og Mors, Vestjylland, Vendsyssel, Storaalborg, Læsø, Jammerbugt, Varde, Norddjurs, Skive og Vesthimmerland, der kan blive ramt. Kulingsvarslet betyder, at ovenstående områder kan vente 'voldsomt vejr'. Videre uddyber DMI om varslet: - Vindstød af stormstyrke medfører, at tagsten blæser ned, store grene knækker, træer kan vælte og spærre tog- og vejstrækninger. Stor sandsynlighed for, at broer må lukkes for trafik.", "annotations": [], "meta": {}, "annotation_approver": null}
{"id": 521, "text": "Har du gået med hænderne i lommen og skuttet dig i kulden de seneste dage, skyldes det, at køligt efterårsvejr har lagt sig tungt over landet. Måske det er på tide, at hive huer og vanter frem fra gemmerne, for der er udsigt til frostklare nætter i weekenden. Lokalt kan vi få efterårets første nattefrost, men langt de fleste vil se plusgrader på termometret om morgenen, hvor det er koldest. Vandtemperaturen omkring Danmark er omtrent 12 grader, hvilket vil holde termometret ved østvendte kyster oppe. Der er en strømning fra østlige retninger de kommende dage. Det betyder, at luften er mestendels tør og kold. Men da havvandet er varmere end luftmassen, som bevæger sig ind over landet, vil den polare luftmasse blive opvarmet på sin rejse mod de danske kyster. Derfor vil vi formentlig ikke se nattefrost og de laveste maximumtemperaturer langs østvendte kyster. Allerede fredag morgen kan Sjællandere opleve rim i græsset og på bilruden, når temperaturen rasler ned til kun et par graders varme. Længere mod vest vil jyderne være omringet af mere lun luft takket være en del skyer, der medvirker til, at den laveste temperatur de fleste steder holdes over fem varmegrader. I Nordjylland kan man som de eneste danskere regne med lidt dryp fra oven. Lørdag begynder en gysertriologi, hvor vinden sørger for, at den følte temperatur kommer omkring frysepunktet. Men ser man nøgternt på termometret, vil man aflæse fire til seks grader som den laveste temperatur. Temperauren styrtdykker, når solen er gået ned, for vinden aftager i løbet af dagen, og når mørket falder på, vil der være et stort varmetab, der hvor, det er skyfrit. De laveste temperaturer finder man formentlig i Midtjylland. Her havner man lokalt omkring frysepunktet. Men der er en tendens til, at det er hele landet, som kommer til at opleve kulden, og det kun er de østvendte kyster som holder minimumstemperaturen over seks grader. Mandag minder om søndagen, men med den lille forskel, at der lokalt i Vestjylland kan være steder, hvor temperaturen falder yderligere. Prognosernes bud er, at vi havner nogle grader under fryspunktet. I Østersøen udspiller sig en anerledes vejrsituation end i resten af landet. Fredag og mandag ligger der en dyne af skyer, som holder på varmen. Samtidig er vandet stadig i et tocifret temperaturleje. Henover weekenden kan man på solskinsøen blive ramt af lidt regndråber, mens det holder mest tørt i resten af Danmark. Hvorom alting er, så er det blevet tid til handsker og hue.", "annotations": [], "meta": {}, "annotation_approver": null}
{"id": 522, "text": "Der gror mos på fliserne, og vejsiderne har tilsyneladende evige vandpytter. Hvis du går og tænker, at det regner da vist i overkanten af det normale i år, så er du på sporet. 2019 har indtil nu budt på temmelig meget regnvejr. I skrivende stund er der på landsplan faldet 704 millimeter nedbør (det vil sige regn, slud, sne m.v.) og vi har endnu et par regnvejrsdage liggende foran os. Når weekenden er ovre, ser det ud til, at vi er oppe omkring 720 millimeter siden 1. januar. Når man skal vurdere, om det er meget eller lidt, så sammenligner man typisk med 'klimanormalen'. Det vil sige gennemsnittet over en periode på 30 år. I Danmark har vi i mange år anvendt perioden 1961 til 1990 og refereret til den som 'normalen'. I den periode var gennemsnittet af alt det, skyerne kastede ned over os på et helt år, 712 millimeter. Med andre ord har vi allerede inden udgangen af oktober måned fået mere nedbør, end man fik på et helt år, 'dengang far var dreng'. Hvorvidt 2019 skriver sig ind i toppen af statikstikken afhænger selvfølgelig helt af de dominerende vejrmønstre, vi får i resten af oktober samt i november og december Efter weekenden ser det ud til, at resten af oktober bliver lidt mere tør i betrækket, men ekstra 20 mm oven i de 720 mm er realistisk. Medmindre november og december stikker helt af, kan det ikke undgås at 2019 havner i den våde ende af statistikken, men lad os bare antage at de bliver gennemsnitlige. Det vil hælde omkring 130 mm nedbør oven i bægeret, og dermed lander vi på omkring 870 mm for hele året. I Danmark er rekorden for nedbør på et år sat i 1999, hvor der faldt 905 mm. Vi er altså i oppe på den øverste hylde og absolut i rekordterræn. En anden interessant vinkel på de mange vandpytter er, at de er et tydeligt tegn på, at vi oplever klimaforandringer også her i Danmark. Det gælder både nedbør, temperatur og solskin. Hvis vi sammenligner de seneste 13 år med den gamle klimanormal, der altså dækker over årene 1961 til 1990, så er temperaturen på denne relativt korte periode, steget med lidt over én grad, nedbøren steget med knap 10 procent og antallet af solskinstimer steget med omkring 13 procent. Vi begyndte med sammelignelige observationer her i landet i 1874, og det er et faktum, at mere end broderparten af de forandringer, der er sket siden dengang i slutinngen af 1800-tallet, er sket de seneste 50 år. Der er med andre ord tale om, at klimaforandringerne ikke er ankommet ligeligt hen over perioden, men at de er øgende i de seneste 50 år.", "annotations": [], "meta": {}, "annotation_approver": null}
{"id": 578, "text": "En dansk familie, der er på ferie i ferieparadiset Phuket i Thailand, er blevet testet positiv for coronavirus. Det bekræfter den lokale guvernør Phakaphong Tavipatana over for Familien består af en 48-årig mand, en 39-årig kvinde og deres syvårige barn. De er lige nu indlagt på et hospital. Den danske familie begyndte angiveligt at udvikle symptomer under deres anden nat i Phuket. De kontaktede en ven i Danmark og sagde, at de frygtede, at de var smittet. Historien melder ikke noget om, hvornår familien tog til Thailand, men myndighederne i Thailand har meldt ud om den smittede danske familie i dag. Myndighederne i Thailand har fundet frem til alle, som danskerne har været i nærheden af. Det tæller udlændingemyndighederne, flere chauffører samt personalet på hotellet, hvor de boede. Ingen af dem er dog blevet testet positive, skriver The Phuket News. Guvernøren fortæller, at antallet af smittede i Phuket nu er fem. De lokale myndigheder har ellers ifølge The Phuket News i knap to måneder afvist, at der skulle være tale om smittetilfælde i området. DR Nyheder har forsøgt at få en kommentar fra Udenrigsministeriets Borgerservice, men her vil man ikke kommentere, fordi det er en 'personsag', lyder det.", "annotations": [], "meta": {}, "annotation_approver": null}
{"id": 579, "text": "Har du penge, så kan du få, men har du ingen, så må du gå! Selvom ovenstående stammer fra en dansk børnesang, så passer ordlyden ret præcist på det scenarie, der lige nu udspiller sig i USA. Her skriver flere om, hvordan rige og berømte med lethed – ved at betale en privat udbyder – kan blive testet for Covid-19, mens ganske almindelige borgere får at vide, at det ikke er muligt at blive testet på grund af manglende testsæt. Det har nok engang sat ild i debatten om det ulige amerikanske sundhedssystem, hvor folk med nok penge kan betale sig til bedre behandling end andre borgere eller springe foran i køen, når der skal testes for coronavirus. Da præsident Trump onsdag blev spurgt ind til problematikken på et pressemøde, svarede han, at de rige og berømte ikke burde kunne købe sig bedre adgang for at blive testet, men: \"(…) måske har det bare altid været sådan\". - Det sker indimellem. Og jeg har bemærket, at nogle mennesker er blevet testet ret hurtigt, lød det videre. Blandt de testede berømtheder finder man realitystjernen Kris Jenner, skuespillerparret Tom Hanks og Rita Wilson samt hele basketball-holdet the Brooklyn Nets. Det har mødt kritik fra flere kanter, blandt andet New Yorks borgmester, Bill de Blasio, der kommenterer testen af basketholdet: - Vi ønsker dem snarlig bedring. Men – med al respekt – et helt NBA-hold burde ikke blive testet for Covid-19, imens der er kritisk syge patienter, der venter på at blive testet. Testene burde ikke være for de rige, men for de syge, skrev de Blasio på onsdag. Mens fire af spillerne på Brooklyn Nets-holdet efterfølgende blev testet positive for Covid-19, får almindelige borgere at vide, der ikke er nok tests, rapporterer . skriver, at manglen på testmaterialer i USA har ført til, at man er blevet det land i den vestlige verden, der udfører færrest tests pr. indbygger. Læreren Luke Janka siger i den forbindelse til : - Det udstiller nok engang hykleriet i vores samfund og viser, hvem der virkelig bliver værdsat af de rige og magtfulde her i landet. I kølvandet på coronakrisen har flere amerikanske storbyer – heriblandt New York, San Francisco og Washington – beordret barer, restauranter, træningscentre og biografer at lukke midlertidigt. Desuden er Californiens 40 millioner indbyggere blevet grundet coronavirus, siger statens guvernør natten til fredag, dansk tid. Reaktionen på coronakrisen har ellers ladet vente på sig i USA, hvor præsident Trump i lang tid nedtonede faren ved virusset, anklagede Demokraterne for at 'opfinde et problem' og opfordrede amerikanere til at gå på arbejde som normalt, selvom de skulle være syge. Fredag den 13. marts erklærede han så endelig det nuværende coronaudbrud for en national nødsituation. Siden i går, torsdag, har det været muligt at blive testet gratis for Covid-19, skriver . Det er imidlertid stadig muligt at betale sig til at komme foran i køen. Det har blandt andet fået kærestepar til at hastegifte sig for at være sikre på at være dækket, hvis de skulle få brug for lægehjælp, rapporterede USA-korrespondent Lillian Kretz . - Det er en situation, der eskalerer fra time til time. Flere eksperter vurderer, at man i USA vil se italienske tilstande, hvor antallet af smittede pludselig vil stige markant. I USA er der indtil videre registreret mindst 200 dødsfald som følge af coronavirus, skriver Reuters.", "annotations": [], "meta": {}, "annotation_approver": null}
{"id": 580, "text": "Det bliver 1.000 kroner, tak. For at gå ud af din hoveddør og ned ad en gade for at få lidt frisk luft. For står der her en politibetjent, der vurderer, at din grund til at opholde dig udenfor ikke er gyldig i forhold til reglerne, får du en bøde. Det er nu virkeligheden for franskmændene, efter at et udgangsforbud blev udstedt tirsdag klokken 12. Et forsøg på at begrænse franskmændenes almene færden og omgang med hinanden - og dermed et forsøg på at dæmme op for spredning af coronavirusset, der indtil videre har kostet 372 livet i Frankrig. Hvor der nu kun er fem lovlige grunde til at forlade sit hjem: Bliver du stoppet, skal du kunne fremvise en attest, hvor du tilkendegiver og dokumenterer ét af de fem formål. Attesten kan printes fra indenrigsministeriets hjemmeside, men kan også skrives i hånden. Kan du ikke fremvise en attest - eller bliver den vurderet ugyldig - så koster det en bøde. Og dem er der de seneste par dage udstedt en del af. Mindst 4.000 indtil videre. Netop derfor har myndighederne skruet op for bødernes pris. Fra 38 euro i tirsdags helt op op til 135 euro i dag, svarende til omtrent 1.000 kroner. Undlader man at betale inden for 45 dage, kan den stige til 375 euro, cirka 2.800 kroner. - Det giver overhovedet ingen mening. Jeg har lige fået en bøde, fordi jeg gik en tur, selv om jeg har både attest og pas på mig. Hvorfor er det ikke fysisk aktivitet at gå en tur, lyder det fra boghandleren Julien Mannoni, som er en af dem, der har fået en bøde i en lille handelsgade i Paris. Han mener selv, at hans gåtur tæller i kategorien af tilladt fysisk aktivitet, men dét er betjentene, der patruljerer i Rue des Martyrs bestemt ikke enig i. Omkring 100.000 politibetjente er sat til at kontrollere, at indbyggere i hele landet overholder forbuddet og kun opholder sig udenfor, hvis det er strengt nødvendigt. I hovedstaden har det dog knebet med at forstå budskabet. Allerede efter det første døgn så politiet i Paris sig nødsaget til at udsende en meddelelse til borgerne med formaninger om at overholde forbuddet, og både billeder og videoer på de sociale medier viser, at pariserne endnu ikke helt har forskanset sig indendøre. I går lukkede myndighederne så hele strande ved Middelhavet, fordi franskmændene gik tur i stor stil, de fleste med en attest om \"fysisk aktivitet\" i lommen. I går udtrykte præsident Emmanuel Macron tydelig utilfredshed med, at for mange stadig \"tager for let\" på forbuddet, der ikke \"bliver respekteret ordentligt\", og sundhedsmyndighederne har allerede indikeret, at forbuddet formentlig forlænges til en længere periode end de 15 dage, der for nuværende er lagt op til. Men der er behov for at bryde smittekæden, og alvoren i situationen blev igen i aftes understreget af direktøren for det offentlige sundhedsvæsen, Jerôme Salomon. - Antallet fordobles hver fjerde dag, lød det blandt andet. Ifølge de seneste tal er der 10.995 smittetilfælde i Frankrig, og af dem er 4.461 indlagt på hospitalet, heraf er 1.122 kritiske tilfælde på intensiv. TIlbage på gaden i Paris viser Julien Mannoni rystende af harme sin bøde frem: - Jeg støtter udgangsforbuddet, men reglerne er nødt til at være mere klare. \"Fysisk aktitivitet\" er ikke defineret. Åbenbart er en løbetur og en gåtur med hunden okay, men ikke en kort gåtur foran ens hjem. Det har kostet mig 135 euro (cirka 1.000 kroner), at reglerne ikke er klare. Forvirringen i Frankrig er stor. Så efter de første bare 48 timer har Ministeriet for sport og idræt indskærpet, at “begrænset fysisk aktivitet” er løbeture, maksimalt én til to kilometer væk og gåture. Forudsat at man er alene, at det er kortvarigt, og man holder sig i nærheden af sit hjem - og stadig med en attest, der dokumenterer både formål og hjemmeadresse. Mange af byens kendte pladser og store, brede boulevarder ligger efterhånden helt øde hen, og rundt i Paris kører busser rundt med en, to eller tre passagerer. På gaden er der støtte til regeringens budskab \"Red liv, bliv hjemme\", og på de sociale medier har hashtags som #restezchezvous (bliv hjemme) og #confinementjourX (udgangsforbud dag x) toppet listen over de mest trendende de seneste dage. Udgangsforbuddet er seneste tiltag fra den franske regering, der på en uge er gået fra at lukke skoler og uddannelsesinsitutioner og alle \"ikke-nødvendige\" forretninger til nu at forbyde folk at forlade deres hjem.", "annotations": [], "meta": {}, "annotation_approver": null}
{"id": 523, "text": "I børnenes efterårsferie har mange været tvunget indendørs på grund af store mængder regn og dertilhørende mudder. Regn, regn og atter regn har præget især de to første efterårsmåneder, men også marts fyldte godt op i vanddepoterne. Marts måned i år blev faktisk den vådeste marts nogensinde målt i Danmark med 106,5 millimeter mod de normale blot 46 millimeter (ifølge klimanormalen 1961 - 1990). Det skal siges, at i månederne efter marts kom de danske jorde under pres, da både april og maj var meget tørre, og satte tørkeindekset i alarmfarver. Sommeren blev på papiret gennemsnitlig, men flere af regnskyllene kom i klynger. Samlet set bød juli for eksempel på 36 skybrud, men 24 af dem kom den 31. juli. Den dag faldt der mere end én måneds regn nær Aarhus. Normalt falder der ifølge klimanormalen i Danmark 66 millimeter regn i hele juli måned, men målestationen i Aarhus Lufthavn fik 88,4 millimeter - på ét døgn. I august var det især nordjyderne, der fik regnen at mærke, og så kom den famøse september og hældte den ene spand vand ud over landet efter den anden. Oktober fulgte trop, og DMI justerede i den anledning tørkeindekset til et mudderindeks, for snart set ingen danskere ser ud til at mangle vand til haverne på nuværende tidspunkt. I skrivende stund er der faldet 716,4 millimeter indtil videre i 2019. På et helt år falder der i gennemsnit i Danmark 712 millimeter, så bægeret er flydt over med regn, og mon ikke november, og december også kommer til at spytte lidt i regnskabet.", "annotations": [], "meta": {}, "annotation_approver": null}
{"id": 524, "text": "Isen smelter, temperaturen stiger, koralrevet lider og regnen vælter ned herhjemme. De fleste ved nok, at det ikke ser helt godt ud for vores klima. Men har du styr på de kolde facts? Test dig selv her i DR Vejrets klimaquiz.", "annotations": [], "meta": {}, "annotation_approver": null}
{"id": 525, "text": "Vådt og blæsende weekendvejr sparkede børnenes efterårsferie i gang, men i dag kan temperaturen stige til svimlende 20 grader på grund af Tyskland. Lige syd for Danmark ligger nemlig en god omgang sensommervarme, som giver tyskerne op til 25 grader. Det bliver dog køligere jo mere nordligt, man kommer, og derfor vil varmen i Danmark også begrænse sig til én landsdel. På grund af en varmfront, som passerede os i nat, så får vi vinden fra syd og sydøst, og det kan give Syd- og Sønderjylland op til 20 grader i løbet af eftermiddagen. Sydhavsøerne og Fyn kan godt nå 18 grader i dag, men da den varme luft rejser over cirka 12 grader varmt havvand for at nå Lolland, Falster og Møn, så bliver luften afkølet noget mere end den luft, der rejser over grænsen til Jylland. Varmen når ikke helt til Nordjylland, hvor det også regner af og til, og der er en del flere skyer, så her vil man nok ikke overstige 13 grader, som er mere kendetegnende for oktober. Det er ikke hverdagskost med 20 grader i oktober måned. Normalt vil en dagtemperatur i oktober måned ligge omkring 12 grader, men vi er stadig langt fra oktobers højdespringer. I 2011 målte man 1. oktober i Store Jyndevad 26,9 grader, og den slags temperaturer skal man alligevel rejse godt mod syd for at finde på nuværende tidspunkt. Du kan følge temperaturudviklingen på .", "annotations": [], "meta": {}, "annotation_approver": null}
{"id": 526, "text": "Når fødende fremover kommer ind på hospitalet med symptomer på coronavirus, skal de som noget af det første testes. Sådan lyder en af for, hvordan man skal håndtere Covid-19-syge gravide og fødende kvinder, deres partnere og den nyfødte. Retningslinjerne er blevet præciseret, efter styrelsen tidligere i dag meldte ud, at alle gravide - symptomer eller ej - skulle testes. - Det er blot gået for stærkt i dag med at nå i mål med flere ting, og så fik vi ikke rettet dette, så retningslinjen kom rigtigt ud, siger Camilla Ratchke, centerchef hos Sundhedsstyrelsen. Viser testen, at den gravide er smittet, skal der tages særlige forholdsregler, hvor personalet skal have maske og andet udstyr på. Den gravide skal også have maske på. Er der mistanke om, at den fødende er smittet med virus, bliver hun ud fra et forsigtighedsprincip behandlet som var hun smittet, indtil hun får svar på testen. Retningslinjerne er lavet i samarbejde med blandt andet Jordemoderforeningen og Dansk Selskab for Obstetrik og Gynækologi (DSOG). - Vi har lavet de her tiltag, fordi vi er i en særlig situation. Det er helt exceptionelt, siger landsformand for Jordemoderforeningen Lis Munk. Er faren eller medmoren smittet med coronavirusset eller syg af Covid-19, eller er der mistanke om det, må han eller hun ikke komme med til fødslen, lyder det i de nye retningslinjer. Generelt er det nemlig sådan, at smittede personer ikke må være på sygehuset, medmindre de har brug for behandling. - Det er jo meget indgribende, og derfor har vi også diskuteret det meget. Mit råd er at tænke på en plan b og c allerede nu. Altså, hvem kan man tage med, hvis ens partner er syg, siger Lis Munk. Når faren eller medmoren er syg med virusset, skal han eller hun desuden holde sig fra barnet, indtil han eller hun har været symptomfri i to døgn. Dermed kan han eller hun risikere ikke at være sammen med moren og barnet i starten. - Det bliver rigtig, rigtig svært for mange. Men det er vigtigt at gøre det bedste for, at barnet har det godt. Jeg har hørt om et eksempel, hvor en smittet far var med over Skype, så han stadig kunne følge med, siger Lis Munk. For at begrænse smitten så meget som muligt, opfordrer flere hospitaler nu til, at det kun er faren eller medmoren, som er med som pårørende under fødslen. Søskende og bedsteforældre må altså blive hjemme. I denne uge kom det frem, at en nyfødt blev testet positiv med coronavirus i London. Det har der også været tilfælde af i Kina. - Der har været nogle situationer i udlandet, hvor de har valgt at adskille mor og barn. Vores vurdering er, at ulemperne ved adskillelse er så meget større, end hvis de var sammen, siger Lis Munk. - Derfor skal moren og barnet som udgangspunkt ikke adskilles. Det kan kun ske i en situation, hvor moren er i en kritisk tilstand på grund af Covid-19, der kræver behandling. Som det ser ud nu, vurderer sundhedsmyndighederne, at børn påvirkes mindre og mildere af sygdommen end voksne. Er moren testet positiv, men ikke har brug for behandling, så er anbefalingen, at hun tager hjem fra sygehuset, så hurtigt som muligt. Hun vil få vejledning i at holde øje med barnets sundhed. I de nye retningslinjer anbefaler myndighederne amning som normalt, også selvom moren er smittet med Covid-19. - Der er ingen viden om, at moren kan smitte via amning, så du skal amme, hvis du kan, siger Lis Munk. Der er dog nogle særlige forholdsregler i forhold til hygiejne i forbindelse med amningen. Sundhedsmyndighederne anbefaler generelt, at mødre ammer, indtil barnet er mindst seks måneder gammelt. Herefter anbefales det, at man fortsætter delvist med at amme, til barnet er et år eller mere. - Hvis moren er smittet med Covid-19, så anbefaler vi, at man vasker brystet med vand og sæbe før amning, og at man har maske på under amningen, siger Lis Munk. Derudover skal du følge de normale corona-anbefalinger med hyppigt at vaske hænder og bruge håndsprit. Regionerne rundt i landet har allerede aflyst fødselsforberedelser, og flere jordemodertider foregår nu over telefonen. De mest nødvendige jordemoderbesøg og scanninger bliver dog afholdt, som de plejer. Nogle steder bliver det uden, at partneren og andre pårørende er med. - Det er som regel de tidlige konsultationer, hvor der er megen information og samtale og dermed ikke samme behov for en fysisk undersøgelse, som vil foregå over telefonen, siger Lis Munk og fortsætter: - Men senere i graviditeten, hvor det er vigtigt at se, om barnet vokser, som det skal, og følge, hvorledes graviditeten belaster den gravide, er det fysiske møde nødvendigt. Og nakkefoldsscanninger, der er en del af foster-diagnostikken, vil også fortsætte, i hvert fald på nuværende tidspunkt, siger Lis Munk. De nye retningslinjer vil løbende blive opdateret i takt med, at corona-udbruddet udvikler sig. Indtil da må hospitalerne forholde sig til de retningslinjer, der er. Det gælder for eksempel på Amager og Hvidovre Hospital, forklarer ledende overlæge på Gynækologisk-Obstetrisk Afdeling Charlotte Wilken-Jensen. - De fødende bliver screenet for symptomer, før de kommer ind. Har de symptomer, der giver mistanke om corona-virusset, så vil vi indføre værnemidler (masker og andet beskyttelse, red.). Men vi vil selvfølgelig ikke afvise dem, siger hun. - Så man skal ikke være nervøs for ikke at få lov til at komme ind og føde. Det får man selvfølgelig, fortsætter Charlotte Wilken-Jensen. I forhold til hjemmefødsler, forklarer Lis Munk, at det stadig vil kunne lade sig gøre, så længe man er sund og rask. Du kan læse mere om , hvor du også kan blive klogere på opfølgning af Covid-19-smittede børn og håndtering af kejsersnit.", "annotations": [], "meta": {}, "annotation_approver": null}
{"id": 527, "text": "Forskere verden over arbejder på højtryk for at blive klogere på udbruddet af virusset COVID-19. Den har indtil videre ramt over 111.000 mennesker på verdensplan, hvor cirka 3.800 mennesker er døde af sygdommen. Nu viser en , at inkubationstiden - altså den tid, det tager, fra man bliver smittet, til man oplever symptomer på virusset - sker inden for 11,5 dage i langt de fleste tilfælde. Forskerne har undersøgt 181 mennesker fra Kina og andre lande, der alle er eller har været smittet med COVID-19. I 97,5 procent af tilfældene udviklede de smittede symptomer inden for 11 og en halv dag. Medianen lå på 5,1 dage. - Tallene viser jo, at vi er på den sikre side med 14-dages karantæne, siger Tyra Grove Krause, som er afdelingschef ved Infektionsepidemiologi og Forebyggelse på Statens Serum Institut. Forskerne bag undersøgelsen estimerer også, at der for hver 10.000 smittede personer, der kommer i 14-dages karantæne, er der 101 personer, som vil udvikle symptomer efter at karantænen slutter. - Det er jo den slags usikkerheder, vi må leve med. Men det er et meget lille tal, og i langt de fleste tilfælde er vi på den helt sikre side, siger Tyra Grove Krause. De nye tal betyder dog på den anden sige, at virusset muligvis kan brede sig hurtigere. - Vi tror jo stadigt på, at man er mest smitsom, når man har symptomer. Så hvis man får symptomer tidligere, vil man tidligere kunne smitte andre og generere nye tilfælde, siger Tyra Grove Krause. Hvor lang tid selve sygdommen varer, siger den nye undersøgelse ikke noget om. Men afhænger blandt andet af, hvor hårdt du bliver ramt, forklarer Tyra Grove Krause: - Det er lidt svært at sige. I de milde tilfælde kan man være syg i en til to uger. Men hvis først du kommer på hospitalet i et alvorligt forløb, kan sygdommen vare meget længere. - Noget tyder på, at vi Europa lige nu ser ret mange tilfælde, hvor symptomerne er meget milde og forsvinder ret hurtigt igen. Det er måske et udtryk for, at vores overvågning er lidt bedre så vi \"fanger” flere milde tilfælde, fortsætter hun. Langt de fleste COVID-19-smittede oplever kun symptomer, der minder om forkølelse eller influenza. Men det er en fælles opgave at sørge for, at den gruppe af mennesker, som er særligt udsatte, ikke bliver smittet med virusset. Det er især ældre og folk med svækkede immunforsvar. Du kan læse mere om, hvordan symptomerne kan . I nogle tilfælde har man slet ikke symptomer. - Vi har ikke nogen tal på hvor mange, der ikke oplever symptomer. Men vi så for eksempel på et krydstogtskib, at halvdelen af de smittede ikke viste symptomer. Så vi forventer helt klart, at nogle af de smittede ikke har symptomer. Men det har ikke nogen betydning for spredningen af virusset, siger Tyra Grove Krause. Hun understreger, at det er usikkert, om de smittede uden symptomer er lige så effektive smittespredere som dem med symptomer.", "annotations": [], "meta": {}, "annotation_approver": null}
{"id": 528, "text": "No sun. No fun. November. Sådan sagde den engelske digter Thomas Hood om november - og det passer meget godt med vejrudsigten for den kommende måned. For det er en noget kold overgang til november, vi oplever lige nu. Især i morges var det koldt at komme ud ad døren, da temperaturen lå under frysepunktet de fleste steder. Klokken 06.30 var den helt nede på minus 5,5 grader ved Bygholm vest for Horsens. Det er den laveste oktobertemperatur, vi har oplevet i syv år. Men er det starten på vinteren, vi ser nu, eller bliver november ligeså grå som sædvanlig? DMI udgav i går sin månedsprognose, der rækker frem til den 24. november. Den forudser et betydeligt vejrskifte, som vi vil mærke allerede fra på lørdag, hvor den står på overskyet vejr med regn de fleste steder. Her har frosten trukket sig tilbage, og vi siger farvel til den korte periode med koldt og klart vejr. Det bliver nemlig erstattet af et mere almindeligt efterårsvejr, hvor det vil skifte mellem dage med gråvejr og regn, dage med tørvejr og nogen sol samt dage med både byger og solskin. Med andre ord en helt igennem genkendelig omgang, som er normal for årstiden. Årsagen til den kolde start på dagen, vi havde i morges, skal findes i den tørre og kolde luft, der begyndte at trænge ned over os mandag aften. Når vinden lægger sig, og himlen er skyfri, forsvinder varmen uhindret ud i verdensrummet. Det er de faste overflader, som udstråler varmen, og derfor bliver træer, biler, tage og græs kraftigt afkølet, og så sætter rimen sig der. De kolde overflader 'suger' varmen ud af luften, så den afkøles. Det er typisk, at temperaturen i sådanne vejrsituationer er betydelig lavere helt nede ved jorden, end den er i to meters højde, hvor vi måler de officielle lufttemperaturer. På den måde kan vi have rim på bilruderne, mens termometeret i 'fri luft' siger få plusgrader. Temperaturen falder, regnen siler ned og solen gemmer sig bag skyerne. Sådan ser en typisk november ud. Gennemsnitstemperaturen ligger på 6,3 grader for hele måneden. Det tæller både de lune dage, hvor vi kan komme op omkring 10 grader, og de kolde nætter, hvor vi kan komme under frysepunktet. Langt det meste nedbør i november falder som regn, og der falder i gennemsnit 77 millimeter. I oktober i år er der til sammenligning indtil videre faldet 129 millimeter regn. Solen må vi dog undvære mere fra nu af. I gennemsnit skinner solen nemlig kun 52 timer i november, hvilket er halvt så meget som i oktober.", "annotations": [], "meta": {}, "annotation_approver": null}
{"id": 529, "text": "Siden sensommeren har vi ikke haft mange sammenhængende tørvejrsdage. Og i de seneste uger har saftige fronter passeret landet med hyppige mellemrum. Når vi sammenligner årets nedbør med andre år, ligger 2019 i den høje ende. Allerede lørdag passerede vi 712 millimer nedbør på landsplan. Hvilket gør året vådere end gennemsnittet fra 1961 til 1990 i forhold til den såkaldte klimanormal. Der er store regionale forskelle. Dog er der en tendens til, at Jylland får mere regn end resten af landet i år. Det er helt efter bogen. Ser man på landsdækkende nedbør henover en 30 årig periode, er det nemlig det samme mønster, som tegner sig. Fronter passerer landet fra veslige retninger, og når vejrsystemet når videre til øerne, er det kun de sørgelige rester, som er tilbage. Det er også i den østlige del af landet, at vi finder den kommune, hvor der er faldet mindst nedbør indtil videre i 2019. På Lolland har man kun lige passeret en halv meter. På den vestlige del af øen, har man mindst brug for regntøj. Ved Langø har man kun målt 325 millimeter regn indtil videre. Det er over en halv meter mindre end det vådeste sted i Danmark. Det har været et vådt år indtil videre i Danmarks 9. største by. Der har været mange regnvejrsdage med over 15 millimeter nedbør, men den 11. oktober tager klart førstepladsen. Hele 38,8 millimeter regn hamrede ned over den idylliske by for enden af Vejle Fjord. De stejle skrænter på begge sider af byen har kanaliseret yderlige vandmængder ned mod havnen. Samtidig er Vejle bygget omkring henholdsvis Grejs Å og Vejle Å. De stod begge højt i løbet af fredag aften, hvilket medførte oversvømmelser flere steder i byen. I lydens by Struer har det været plaskende regndråber som dominerede lydbilledet i år. Hele 854 millimeter har indtil videre fordelt sig over den midtjyske kommune ved bunden af Limfjorden. Den vådeste dag var den 31 juli, hvor der faldt hele 26 millimeter på et enkelt døgn. Den næstvådeste dag var fredag d. 11 oktober, hvor der faldt knap 22 millimeter. Det tredje vådeste sted i Danmark ligger lige vest for den jyske højderyg og er et sted, hvor der også nomalt falder meget nedbør. Det har været et vådt efterår i børnenes hovedstad. Siden slutningen af august har der kun været en håndfuld dage, hvor det har holdt helt tørt. Den vådeste dag i år er indtil videre fredag den 11 oktober, hvor 36,5 millimeter regn hamrede ned over de sandede jorde. Omkring Herning fik man årets hidtil vådeste døgn tilbage i midten af august, da man den 18 august fik godt 24 og en halv millimeter nedbør. Men den vådeste måned er pt september. Det var en meget regnfuld begyndelse og sjaskvåd afslutning, som især sørgede for knap 164 millimeter regn denne måned. Den vådeste kommune indtil videre finder vi ligsom tre af de forgående finalister i Midt- og Vestjylland. Når året engang gøres op, vil man formentlig ende med et tal, som er noget over klimanormalen. Tiden vil vise, om vi når helt op på niveauet fra 2015, som var det næstvådeste år på landsplan. I så fald skal vi i Holstebro Kommune have langt over en meter regn. Vi er stadig over to måneder fra året skal gøres op, og der er stadig et stykke vej endnu. Lige nu viser regnmåleren 863 millimeter, og hvis der falder regn som et gennemsnitligt år, havner vi med omtrent 200 millimeter mere til regnskabet. Men i 2015, hvor man fik 1.118 millimeter, var det en meget våd slutspurt. På de to sidste måneder fik man i alt 327,5 millimeter. Med det in mente er det bestemt en mulighed, at det bliver et ekstremt vådt år i både Holstebro og Herning Kommune i år. Ifølge den seneste landsdækkende kan vi forvente nedbørsmængde omkring det normale for november, og at december bliver vådere end normalt.", "annotations": [], "meta": {}, "annotation_approver": null}
{"id": 530, "text": "- Det bliver en spændende vejrweekend, vi har foran os. Vi skifter den lune og fugtige luft ud med en køligere og mere tør luft. Og det vejrskifte kommer ikke til at gå stille for sig, siger DR's meteorolog Mikael Jarnvig. Der er nemlig lagt op til et godt gedigent blæsevejr på lørdag, som går hånd i hånd med en masse regn. Fredag aften og natten til lørdag ser det ud til, at blæsten begynder at spille med musklerne. Store dele af landet får kuling fra syd og sydvest. Lørdag morgen står danskerne op til et blæsevejr, men i løbet af formiddagen begynder vinden at aftage igen. Da weekenden ligger nogle døgn ude i fremtiden, er det også vigtigt at understrege, at prognoserne er usikre: - Prognoserne er stadig meget uenige om, hvor blæsende det bliver. De vildeste prognoser siger, at det kan blive op til storm (25 meter i sekundet), mens andre kun lige går op til kuling (15 meter i sekundet). Det mest sikre er, at der kommer en ordentlig portion regn, siger Mikael Jarnvig. Særligt den nordvestlige del af Jylland ser ud til at få mest regn, og her kan man få op til 20-25 millimeter. Den sydøstlige del af landet slipper med 10 - 15 millimeter regn. I løbet af lørdagen klarer det op. Dog vil den sydlige del af landet få regn det meste af dagen. Uvejret, der rammer os lørdag, er en koldfront. Og som ordet lægger op til, følges den op af koldere luft. Den lune sydvestenvind, vi har oplevet i en længere periode, bliver afløst af en køligere og mere klar luft fra nordvest. Det mærker vi på temperaturerne allerede søndag, hvor vi kun når op omkring ti grader. Til gengæld får vi både sol og regnbyger i løbet af søndagen. Samtidig er der i begyndelsen af næste uge udsigt til besøg fra vores gamle vinterven: nattefrosten. Tirsdag morgen vil mange vågne op til rim på bilruden.", "annotations": [], "meta": {}, "annotation_approver": null}
{"id": 531, "text": "Flere skybrud, timevis af silende regn, oversvømmede marker og gader har været karakteristisk for dette efterår. Natten til fredag har efteråret 2019 nået rekorden som det vådeste efterår nogensinde, siden Danmarks Meteorologiske Institut (DMI) begyndte at måle i 1874. Det er rekorden fra 1967 på 327 millimeter i løbet af september, oktober og november, der natten til fredag blev overgået. - Vi slår rekorden, fordi september og oktober har været rigtig våde. Vi kom ind i november med 260 millimeter nedbør, så på trods af et almindeligt niveau af nedbør i november, er det nok til at slå rekorden. - Men det er ikke hver dag, vi ser sådan en rekord - det er specielt, siger Mikael Scharling, der er klimatolog i DMI. De enorme mængder af nedbør i de seneste måneder betyder, at der ikke er langt til også at slå rekorden fra 1999 på 905 millimeter og dermed rekorden som det vådeste år nogensinde. Torsdag og fredag er vi nået op på, at der faldet lige omkring 815 millimeter regn, og dermed er der ikke langt til de 905 millimeter. Normalt falder der cirka 83 millimeter regn i december - og der er fortsat nogle dage af november tilbage. - Det kan sagtens tænkes, at vi når deropad og får et rekordtvådt år. - Sæsonprognosen giver et bud på, at december bliver varm og våd, så der kan være mulighed for, at vi kan slå rekorden på 905 millimeter fra 1999, siger han. Men efterårets store mængder nedbør er ikke nødvendigvis et hint om, at der vil komme et lige så vådt efterår igen til næste år, understreger Mikael Scharling. - Men vi ser også en tendens til, at vores efterår bliver vådere og vådere. Derfor er der også sandsynlighed for, at vi også vil opleve et vådt efterår næste år, siger han. /ritzau/", "annotations": [], "meta": {}, "annotation_approver": null}
{"id": 532, "text": "Regntøjet har sikkert været brugt flittigt i de seneste uger. Men snart er det kulden, der kommer til at diktere vores påklædning. Temperaturen kommer under frysepunktet mange steder i nattetimerne, og i denne uge vil rim på bilruderne være noget, man skal forberede sig på. Tirsdag har landet været delt i to. Mildt og vådt i den sydlige halvdel af landet og koldt og tørt i den nordlige. I aften vil der være størst risiko for, at temperaturen daler til under frysepunktet i Nordjylland. Skyer viger for kik til stjernehimmelen. Samtidigt falder den kolde østenvind af i løbet af aftenen. Resten af landet syd for Limfjorden bliver skyet eller overskyet i aften og det meste af natten. Men selvom man ikke får nattefrost, vil man opleve en kold nat. Og da temperaturen måles i to meters højde, kan der stadig være rim på vejen eller i græsset ved jordoverfladen. På Bornholm fortsætter det med at regne resten af aftenen og natten igennem. Temperaturen ser ud til at havne omkring fire til fem grader, men ikke langt derfra kan man i Sydsverige få lidt vinterligt nedbør. Tirsdag bliver et vådt døgn på solskinsøen. Ved middagstid var der allerede faldet knap 14 millimeter regn. Falder der over 6,5 millimeter mere, bliver det efterårets vådeste døgn. Det er sandsynligt, da regnen intensiveres igen i aften. Onsdag morgen vil der stadig være et lavt skydække over den sydlige halvdel af landet, mens der i Nordsjælland, Vestsjælland, Østjylland, Midtjylland og Nordjylland kun vil være et tyndt lag højtliggende cirrusskyer mellem jorden og verdensrummet. I disse områder vil der forekomme let frost i morgentimerne. I løbet af formiddagen kommer der rolige vindforhold og et pænt fravær af skyer. Plus varmegrader, som kan tælles på en enkelt hånd. Den kølige men tørre luftmasse fra nordøst får ikke noget modspil fra den lavthængende sol. Derfor havner de maksimale temperaturer i løbet af eftermiddagen på samme niveau; nemlig mellem 2 og 5 grader. Koldest bliver det formentlig i Nordjylland. Det skyldes især den relativt korte afstand til Sverige, hvor man lige øst for Gøteborg kan få et isdøgn. Og når luften kommer til Nordjylland derfra, er luften kold, også selv om den har været en tur hen over det relativt lune Kattegat. Vinteren venter lige rundt om hjørnet, og selvom snefald og isdøgn lader vente på sig, kan man roligt hive noget varmere påklædning frem fra gemmerne. Temperaturen for et gennemsnitsdøgn i november er på 6,3°. De første dage af november målte termometret i gennemsnit 7,2°, så det har været lunere end normalt. På fredag kommer et kortvarigt indslag af lun luft ledsaget af regn fra sydvest. Ellers er dagene kolde frem til og med næste uges begyndelse. I Sydsverige er der sandsynlighed for lette snebyger torsdag og der en lille sandsynlighed for at der kan være lidt hvidt i nedbøren over øerne i Kattegat, Odsherred og Djursland. Det er dels det relativt varme havvand i Kattegat, dels den lave temperatur højere oppe i atmosfæren, som kan udløse lidt tidlig julestemning.", "annotations": [], "meta": {}, "annotation_approver": null}
{"id": 533, "text": "Hold på hat og andre løsdele, for i weekenden viser efteråret muskler. Det gør den med mulige vindstød af stormstyrke ved den jyske vestkyst natten mellem fredag og lørdag. Det skriver i en risikomelding her til eftermiddag. Efteråret er blæsevejrets årstid, så det er ikke overraskende. Typisk ligger Danmark i efterårssæsonen som smørklat mellem varm og kold luft og vil derfor oftere rammes af blæsten mellem trykkene. Og det er også tilfældet op til weekenden. Lavtrykket er det, vi kalder en \"hurtigløber\", så blæsevejret vil ikke dvæle ved os hele weekenden. Men i tidsrummet mellem klokken 23 fredag aften og klokken 5 lørdag morgen kan man ved Vestkysten nå op på hård kuling fra sydvest med vindstød af stormstyrke. Det er stadig usikkert, præcis hvor kraftigt lavtrykket bliver, og hvilken bane det tager. Det mest sandsynlige er, at Danmark slipper med kraftig blæst, men tingene skal kun ændre sig lidt, førend vi har en storm. Du kan følge vejrets udvikling på .", "annotations": [], "meta": {}, "annotation_approver": null}
{"id": 534, "text": "Gråt, gråt og mere gråt. Solen har de seneste uger været en særdeles sjælden gæst over Danmark, men nu ser det ud til, at du igen kan nyde solstrålerne. Det fortæller DR’s vejvært Louise Gade Sig, der har kigget på de seneste prognoser. - Vinden kommer til at gå over i nordlig retning. Det giver helt klassisk en mere klar og tør luft, så der bliver meget mere plads til solen. Især lørdag og søndag kommer der en del sol, og det tror jeg mange danskere glæder sig til efter smågrumset og diset vejr. Først får vi dog besøg af snevejr. - Et lavtryk, der lige nu ligger over Irland, tager torsdag kurs mod Danmark og trækker kold luft med sig fra nord. Lavtrykket trækker også byger ind over landet, der kan være med slud og sne, siger Louise Gade Sig. Natten mellem torsdag og fredag kommer temperaturen nemlig til at ligge omkring frysepunktet. - Det er koldt nok til, at nedbøren falder som slud eller sne i Nordjylland og Østjylland. Så der kan de stå op til lidt hvidt drys på græsplanen, siger Louise Gade Sig. Det betyder også, at der er risiko for glatte veje. Temperaturen stiger dog senere på dagen, så man kommer ikke til at kunne bygge snemænd. Selvom temperaturen kommer op omkring fem grader fredag, vil det dog føles meget koldere. Vejret bliver nemlig meget blæsende med jævn til hård vind og op til kuling ved kysterne. Og hvad så med december - og måske især juledagene? Det er lige lovlig tidligt at spå om julevejret, fortæller vejrværten. Det ser dog ud til at blive en mild vintermåned. - Sandsynligheden for en hvid jul er altid lille, så jeg spår ikke de store chancer. Men man skal aldrig sige aldrig, siger Louise Gade Sig.", "annotations": [], "meta": {}, "annotation_approver": null}
{"id": 593, "text": "I går åbnede nye madlejr i den sønderjyske by Højer. Her skal cirka 1.500 skoleelever hvert år lære om madlavning ved at komme en tur i køkkenet og blive klogere på, hvor maden kommer fra. Og når der er kylling på menuen, får en klasse fra Horsens lejlighed til at møde den høne, som kort efter ender på stegepanden. - Gertrud (hønen, red.) er frisk. Dem, der ligger i supermarkedet er pakket ind og har ligget der lang tid, fortæller Oscar Rasmussen fra 6.C. En voksen tager hønen med udenfor og slagter den. Efterfølgende får skolebørnene lejlighed til at se hønens forskellige indvolde blive fjernet. - Vi vil gerne have, at de bliver dus med rigtig mange råvarer. Men vi vil også gerne have, at de tager noget lidt større med sig - nemlig modet til og åbenheden for at prøve nyt, forklarer Sanne Vinther, som er direktør for Arla Fonden. Og da børnene har klargjort dagens ret med bacon, nuggets og carbonara-sovs, har de ikke glemt Gertrud. - En kylling ofrede sit liv, så jeg kan få den her mad, fastslår Oscar Rasmussen. Arla Fondens første mad-lejrskole på Fyn har i løbet af fem år haft besøg af over 8.000 skolebørn.", "annotations": [], "meta": {}, "annotation_approver": null}
{"id": 535, "text": "Lige så vådt som september ringede efteråret ind, lige så koldt træder vi ind i vinteren den 1. december. Når den nye årstid starter søndag, bliver det nemlig rigtig koldt, og lige nu viser prognosen, at det bliver isdøgn i Midtjylland. Det forklarer DR's vejrvært Christian Cherry. Den tropiske storm Sebastien sender et ekstra tropisk lavtryk ned over Danmark, som passerer i løbet af torsdagen. Herefter strømmer kold polarluft ned over landet, og derfor vil luften være kold og tør fredag. - Allerede fredag aften vil vi begynde at opleve frost mange steder i landet, siger Christian Cherry. Lørdag kommer solen til at skinne, men kulden holder ved. Henover natten ser det ud til at blive rigtig koldt for midtjyderne, der får det her isdøgn, mens resten af landet kommer til at få temperaturer mellem 1-3 grader. - Det er ikke utænkeligt, at der i løbet af søndagen dukker nogle byger op, som kan være med vinterlig nedbør i form af slud, tøsne eller sne, siger vejrværten. Prognoserne er dog lidt langt fremme i tiden, og derfor er det med forbehold for, at det kan ændre sig i løbet af ugen, påpeger han. På Bornholm er snechancerne noget mindre, da de får op mod 4-5 grader på grund af det varme havvand i Østersøen, der omringer øen. Mandag morgen den 2. december skal vækkeuret formentlig sættes lidt tidligere. Her ser det ud til, at der både kommer til at være rim på ruderne og rimglatte veje. Generelt ser starten af december ud til at blive kold, hvor der igen kan opstå byger med mulighed for sne, siger Christian Cherry. Mens sneentusiasterne venter forhåbningsfuldt, så bliver det i vante novemberrammer. Først del af næste uge byder på mere regn, og særligt i Vest- og Nordjylland kan det blive en intens omgang fra sidst på onsdagen og natten til torsdag. , da Læsø torsdag fik tre millimeter regn, der slog rekorden fra efteråret i 1967.", "annotations": [], "meta": {}, "annotation_approver": null}
{"id": 536, "text": "Julen er hjerternes tid, men det er også en ganske kold og mørk periode, som kan sætte sig i humøret, hvis man ikke sørger for at omgive sig med gode mennesker og lækker konfekt. Synes man, det hele er blevet lidt tungt og dunkelt, så kan man glæde sig over, at dagen i dag er årets korteste, og at vi altså fremover kun går lysere tider i møde. Solen er over horisonten i København i blot syv timer og et minut i dag, men allerede i morgen vil særligt lysfølsomme typer bemærke, at dagen er blevet udvidet med næsten et helt sekund. Frem mod sommersolhverv i 2020, hvor 20. juni bliver årets længste dag, vil dagene i gennemsnit blive 3 minutter og 20 sekunder længere per døgn, men i det første lange stykke tid går det altså knap så tjept med at få mere lys over landet. Fra marts måned begynder det dog for alvor at ligne noget, når der kommer fem minutter sollys mere om dagen. Udover mere lys så er der nok mange danskere, der i disse dage går og ønsker sig en hvid jul. Det tegner dog ikke ligefrem lovende på den front, da temperaturerne i dagene omkring juleaften kommer til at ligge mellem 3 og 7 grader. Den mest sandsynlige form for nedbør bliver derfor regn. En landsdækkende hvid jul er i det hele taget lidt af et særsyn, da det ifølge Danmarks Meterologiske Institut i gennemsnit blot forekommer hvert 13. år. Siden 1900 har der været landsdækkende hvid jul i 1915, 1923, 1938, 1956, 1969, 1981, 1995, 2009 og 2010. Der er landsdækkende hvid jul, når 90 procent af Danmark er dækket af en halv centimeter sne om eftermiddagen den 24. december, hvilket altså senest skete i 2010, hvor det i øvrigt var bidende koldt med temperaturer ned til -10 grader, så måske man skal passe på med, hvad man ønsker sig.", "annotations": [], "meta": {}, "annotation_approver": null}
{"id": 537, "text": "Der skal spejdes langt efter sneen herhjemme i øjeblikket, og der er ikke udsigt til, at den kommer foreløbig. Men det betyder ikke, at man ikke kan stå på ski. Det beviste sportsefterskolen Sine fra Løgumkloster, da eleverne var på besøg i skoven ved Vejle med deres skilinje – og Vores Vejr var med. For de våde blade udgør nemlig en glimrende substitut for sne. - Nogle gange skal man udfordres lidt og ud af sin comfortzone, og det kommer man her. Så længe bladene er her, får man lidt den samme følelse, siger Kristian Søndergaard, der er elev på skilinjen. Betingelserne skal være rigtige for, at det er sjovt at stå på ski uden sne. Det kræver en hældning på minimum 20 procent, en blød jord og masser af blade. Det klarer skoven i Vejle, og derfor har skilinjen på Sine Efterskole lavet en aftale med Vejle Kommune om at komme forbi og køre bladene til. - En skilinje i Danmark er nødt til at være lidt kreativ, og så fik vi den idé med at komme ud i bladene. Jeg vil anbefale, at man vælger noget udstyr, man ikke har tænkt sig at bruge på sne bagefter. Der er lidt ekstra slid på udstyret, siger Janus Hecht, der er lærer på skilinjen.", "annotations": [], "meta": {}, "annotation_approver": null}
{"id": 538, "text": "Vejret bliver så pænt, at raketterne nytårsaften og -nat kan ses højt på himlen, ifølge DR's vejrvært Mikael Jarnvig: - Den næste uges tid får vi klart og tørt vejr, hver dag med en blanding at sol og skyer. Og temperaturerne er alle dage med plusgrader. Nattefrosten ser også ud til at holde sig væk: - Om dagen vil vi få omkring seks grader, mens temperaturerne om natten vil ligge på få plusgrader, siger Mikael Jarnvig. På årets sidste dag vil den friske nordvestenvind løje lidt af. Og det klare, kølige og tørre vejr betyder, at nytårsraketterne vil kunne ses højt på nattehimlen. Det er et højtryk over Tyskland, der gør, at vi allerede fra mandag og foreløbig til og med 1. januar vil slippe for gummistøvler og regntøj. Men den friske vind fra nordvest kan nappe så meget i kinderne, at det kan føles, som det er køligere end de 6-7 grader, som vi vil få om dagen.", "annotations": [], "meta": {}, "annotation_approver": null}
{"id": 539, "text": "Tag og gavle blev flået af. Lastbiler blæst omkuld. Stilladser kollapsede. Om aftenen den 3. december 1999 blev Danmark ramt af en orkan af hidtil usete dimensioner. Ikke alene gav den materielle ødelæggelser for omkring 13 milliarder kroner - den kvæstede også cirka 800 danskere og kostede syv menneskeliv.", "annotations": [], "meta": {}, "annotation_approver": null}
{"id": 540, "text": "Nordenvinden er ikke bare en kold vind her til lands, det er også en tør vind, som er rigtig velegnet til at rydde op i tungt skydække. Efter flere dage med mange skyer i de fleste landsdele, kunne hele landet stå op til en kold og nærmest sprød morgenstund. Så nordenvinden svigtede heller ikke denne gang. Morgenstunden bød på frost rigtig mange steder, og den laveste temperatur blev målt i Billund i Midtjylland med -5,7 °C.", "annotations": [], "meta": {}, "annotation_approver": null}
{"id": 541, "text": "Landets julefrokoster var i fuld sving. Traditionen tro stod den på snaps, sild og øl i lange baner. Men der gik ikke længe, før de våde firmafester blev forstyrret af strømsvigt, væltede træer og bygninger og kaotiske tilstande. Fredag den 3. december 1999 blev Danmark nemlig ramt af den hidtil værste orkan nogensinde – et naturfænomen, som siden blev døbt ’århundredets orkan’. Den kostede syv mennesker livet, kvæstede over 800 danskere og efterlod en regning på omkring 13 milliarder kroner i materielle ødelæggelser. Allerede i slutningen af november havde landets meteorologer forudset, at et historisk uvejr ville ramme Danmark. Hvis prognosen holdt stik, ville en orkan blive sluppet løs, som danskerne aldrig havde set lige tidligere. Fredag den 3. december om eftermiddagen skete det så. Orkanen nåede den jyske vestkyst. I Blåvand nord for Esbjerg meldte man klokken 16 om vindstød på op til næsten 40 meter i sekundet. Eller det, der svarer til 144 kilometer i timen. Til trods for prognosen kom orkanens styrke bag på de fleste. En af dem var landmanden Kresten Hansen fra Ballum i Sydvestjylland. - Stormen kom rigtig, rigtig pludseligt. Jeg var hjemme på min gård og var ved at malke køer. Men vi nåede kun halvvejs, så gik strømmen. Vi fik først strøm næste dag, så det gav store problemer, siger han om den aften, hvor arbejdet måtte fortsættes med stearinlys og lommelygter. Kresten Hansens gård ligger nær Ballum Sluse ved Vadehavet. Da orkanen satte ind, fik landmanden og hans kone besøg af Beredskabsstyrelsen, som uden held opfordrede ægteparret til at blive evakueret. - Vi valgte at blive ved vores dyr. Det er et instinkt, man har; at man skal blive og passe på sin ejendom og sine dyr. Det gjorde vi, selvom der var risiko for liv og lemmer, hvis diget var gået. Så var vi måske druknet. Diget holdt stand, og Kresten Hansen slap for oversvømmelse, men det gjorde beboerne på Rømø få kilometer derfra ikke. På Rømø blev der målt vindstød op til 51,4 meter i sekundet, inden måleren gik i stykker, hvilket på daværende tidspunkt var de højeste vindhastigheder målt nogensinde på dansk grund. Det svarer til 185 kilometer i timen. Generelt var den sydvestlige del af Jylland den del af landet, som blev hårdest ramt af det historiske uvejr. Fra sin ankomst på vestkysten om eftermiddagen blæste orkanen vest-, syd- og sønderjyderne omkuld helt frem til klokken 23. - Det var rent kaos. Himmel og hav stod i ét, og alarmerne væltede ind. Det var brandalarmer og træer, som væltede. Sådan husker Palle Christensen dagen. Han var ambulanceredder i Esbjerg og var på vagt den kaotiske aften. - Jeg havde ikke forestillet mig, at det kunne blive så vildt. Det fløj rundt med tagsten, træer og skraldespande, fortæller han. På havnen i Esbjerg stod vandet ind over kajen og gjorde det nær umuligt at se, hvor havnen stoppede, og havet startede. Derfor ventede der også Palle Christensen en mere end vanskelig opgave, da han blev sendt ud for at redde to mennesker i en bil, som sad i vand til livet. - Da vi landede derude, kiggede vi ud på ét stort hav. Vi kunne ikke se, at der holdt en bil – vi kunne ikke se noget som helst. Pludselig fik de øje på noget i det fjerne. I desperation for at blive set sad det strandede ægtepar og fægtede med en lille lygte. - De sad måske 600 - 700 meter ude, og vi kom ud til to personer, som sad med vand op til midt på brystkassen, forklarer Palle Christensen. Konen var bevidstløs af kulde, og manden var knap nok vågen. De to reddere fik parret ud af bilen og fik dem slæbt tilbage til brandbilen, hvor de fik pakket dem ind i tørt tøj og kørt dem på sygehuset. - Jeg har aldrig oplevet noget, som var så fuldstændig sindssygt. Orkanen blev historisk på adskillige parametre, desværre også på den fatale front. Syv mennesker omkom under orkanen. Heriblandt to bilister fra henholdsvis Kalundborg og Tarm i Jylland, som begge blev dræbt af træer, der væltede ned over deres biler. En tysk turist omkom, da naboens campingvogn blev løftet op af vinden og kastet ned over hende, mens en kvinde mistede livet, da en tagsten ramte hende. På Lindøværftet på Nordfyn overmandede orkanen en 3.500 ton tung kran. Den kæmpemæssige kran knækkede sammen i stormen og landede oven på et stort containerskib, som var under konstruktion på værftet. Ingen kom noget til. Det tog mere end et år at rydde resterne af kranen væk og bygge en ny. Orkanens rusken gik også hårdt ud over de danske skove. Da alle skader var gjort op, var i nærheden af fire millioner kubikmeter træ gået tabt. På Sydsjælland mærkede Peter de Neergaard konsekvenserne af det. Han ejede Lorup Skov syd for Sorø på 720 hektar. - Selve orkanen gav nogle frygtelige brag hen ad eftermiddagen. Om natten var bragene uhyggelige, og mine børn, som ikke var så gamle, blev meget urolige. I løbet af et døgn efterlod orkanen 80 hektar af skoven som et sammenfiltret virvar af knækkede træstammer. Op mod 14 års hugst lagt ned på en enkelt stormfuld nat. - Som skovmand kommer man til at elske sine træer. Men skønheden var forsvundet mange steder – alt det, jeg holdt så meget af, kunne jeg ikke kende. Det var sørgeligt. Om aftenen ramte orkanen også hovedstaden. Københavnerne følte dog ikke stormens fulde kraft på samme måde som det havde været tilfældet i den sydvestlige del af landet. Til trods for det efterlod decemberorkanen alligevel sine tydelige spor i det centrale København, som billedet herunder af Christiansborg tydeligt viser. Det voldsomme naturfænomen resulterede i væltede og knækkede elmaster landet over, og de mange ødelagte elledninger resulterede i over 200 brande. Mange måtte opleve orkanen og dagene efter uden strøm. Det mærkede de især nord for København, hvor 20.000 nordsjællændere næsten bogstavelig talt fik en uge i vintermørket. Fredag aften nåede orkanen Bornholm. Vinden var så kraftig, at flere af øens elmaster væltede eller knækkede over. Løsslupne kabler var da også den første opgave, der ventede Ole Westh, da han måtte forlade en julefrokost. Han var linjemester hos øens daværende elselskab Østkraft. - Mens jeg var ved at spærre vejen af, kom en kæmpestor blikplade flyvende gennem luften som en boomerang. Så det var med livet som indsats, fortæller han. Gennem hele natten gjorde han og hans folk, hvad de kunne for at redde øens elnet. Men det var en både svær og farlig opgave. - Jeg havde en medarbejder oppe i en mast, mens jeg lyste med en projektør. Først kunne jeg se ham, så kunne jeg ikke, så kunne jeg igen. Så meget svingede masterne fra side til side. Orkanen i 1999 var en kategori 4-storm. Siden da har vi kun haft storme i samme kategori to gange, nemlig med Allan og Bodil i 2013. Du kan blive klogere på orkanen i dokumentaren 'Orkanen, der rystede Danmark - 20 år senere.", "annotations": [], "meta": {}, "annotation_approver": null}
{"id": 542, "text": "Mange har vinterferie i næste uge. Nogle havde måske håbet på at kunne tage børnene med på kælkebakken. Nogle havde måske håbet på at gå en tur i skoven og få et solstrejf i ansigtet. Men der står hverken sne eller sol på programmet. En voldsom blæsende periode er på vej over store dele af Nordeuropa. Og det vil præge det danske vejr det meste af uge syv. Allerede søndag aften begynder det at blæse kraftigt op i store dele af landet. - Vinden, som kommer omkring vest og sydvest, vil især kunne mærkes langs vestvendte kyster, fortæller DR's vejrvært Christian Cherry. Hård vind til stormende kuling ser ud til at ramme næsten hele landet. Men i skrivende stund ser nordjyderne ud til at kunne nøjes med frisk til hård vind. - Vinden tager til i styrke natten til mandag og vil formentlig have vindstød af stormstyrke i det meste af landet. Faktisk helt op omkring orkanstyrke langs den jyske vestkyst, siger Christian Cherry. Vinden aftager en smule mandag aften, og tirsdag ser også ud til at være mindre blæsende. Dog vil der stadig være risiko for stedvise stormstød, mens middelvinden bliver hård mange steder. De fleste dage vil blæsevejret blive ledsaget af regn. - Det ser ud til,at der er heldagsregn på programmet søndag til og med onsdag. I denne periode ser tirsdagen dog ud til at være den bedste dag, hvis man håber på lidt tørvejr, siger vejrværten. Prognoserne peger nemlig på mindre regn end de andre dage. - Midt på ugen er det muligt at nedbøren kan slå over i forbigående tøsne, lyder det fra Christian Cherry. Hvis det voldsomme blæsevejr ender med en storm, så får den som mange tidligere storme et navn. - Navnet er hemmeligt og ligger i en konvolut et sted i DMIs lokaler ved Lyngbyvejen i København, fortæller Christian Cherry. Alfrida er den seneste navngivne storm, som vi havde i Danmark. Det var i de første dage af januar i 2019. - Dengang var svenskerne hurtigst på tasterne og fik derfor retten til at bestemme navnet, lyder det fra vejrværten. Den seneste storm, som Danmark gav navn, var Knud i september 2018. - Derfor vil det kommende kraftige blæsevejr blive navngivet med et pigenavn som begynder med bogstavet L, fortæller Christian Cherry.", "annotations": [], "meta": {}, "annotation_approver": null}
{"id": 543, "text": "Et voldsomt uvejr er på vej mod Færøerne, og det betyder, at der i nat kan komme vindstød på op til orkanstyrke. Det skriver DMI i et stormvarsel for områderne Ytri, Munkegrund, Fugloy og Islandsryggen. Stormvarslet gælder til i morgen middag, og stormen - som irske meteorologer har døbt Brendan - ventes sent i aften at lægge vejen forbi Ytri, Munkegrund, Fugloy og Islandsryggen. - I aften og i nat fortsat blæsende med op til storm drejende syd og sydvest, stedvis med vindstød op til orkanstyrke, kraftigst over den sydlige del, . Det betyder, at der kan komme vindstød med en hastighed på 32,6 meter i sekundet svarende til 120 kilometer i timen. Vindstød af orkanstyrke betyder ifølge DMI, at der er stor risiko for, at tagsten blæser ned, store grene knækker, og træer kan vælte og spærre vejstrækninger. Og der er stor sandsynlighed for, at broer må lukkes for trafik. Ifølge DR's meteorolog Mikael Jarnvig vil også Irland og Skotland blive blive ramt af de kraftige vinde, der skaber enorme bølger på disse landes vestkyster. Årsagen til det voldsomme vejr er et meget kraftigt lavtryk, der i dag ligger vest for Irland og bevæger sig mod nord. Risikoen for det meget voldsomme vejr betyder dog endnu ikke, at flyene til og fra Færøerne ikke kan lande eller komme luften. , er der indtil videre ingen aflysninger eller forsinkelser. Til gengæld har færgeselskabet Strandfaraskip Landsins aflyst to afgange; fra Tvøroyri klokken 18.45 og fra Tórshavn klokken 21.15.", "annotations": [], "meta": {}, "annotation_approver": null}
{"id": 544, "text": "Årets første måned blev så varm og våd, at den slog den hidtige varmerekord fra 2007, hvor januar havde en gennemsnitstemperatur på fem plusgrader. Herhjemme lå gennemsnitstemperaturen i januar 2020 på – en halv grad varmere end 2007. Men Danmark er ikke det eneste land, der har oplevet en atypisk mild begyndelse på året. fra 2007 blev slået med 0,2 grader, og forklaringen skal findes i de nordlige egne. Den 2. januar 2020 var det nærmest sommer mellem Trondheim og Bergen i Norge. Ved Sunndalsøra i Møre og Romsdal viste , en ny rekord til samlingen. Europas nordøstligste hjørne har generelt haft varmen på besøg væsentlig længere tid end normalt. Mange steder i Norge og Rusland har temperaturerne været seks grader over normalen, mens Finland havde hele 15 døgn med over fem varmegrader. Det er syv døgn flere end den gamle rekord fra 1930. Langt de fleste år siden 1987 har været varmere end gennemsnittet. Man skal tilbage til 2010 for at finde en tilsvarende afvigelse til den kolde side. Årsagen til det varme januarvejr finder vi til havs. Det meste af januar har der været et kraftigt højtryk over den portugisiske øgruppe Azorerne i Atlanterhavet, og det har til tider bredt sig et godt stykke ind over den sydlige og centrale del af Europa. Det – og en stribe kraftige lavtryk i Atlanterhavet – har skubbet varm luft forholdsvis langt mod det nordlige og østlige Europa. Når der er store forskelle i trykket mellem højtrykket ved Azorerne og de vandrende lavtryk, som passerer Island, får vi oftest milde og våde vintre. Det kaldes for positiv NAO. Hvis trykforskellen er mindre, får vi lange kolde og tørre vintre. Her påvirkes vejret i højere grad af højtryk, der kommer ind østfra. Den globale temperaturrekord for januar er også blevet slået - men kun marginalt. Her er der blot tale om i forhold til rekorden fra 2016. Januarvarmen har virkelig bidt sig fast fra 2015 og frem – og de seneste 18 år har der kun været en enkelt januar, hvor temperaturgennemsnittet var lavere end normalt. Det var tilbage i 2008, hvor januar lå 1,4 grader lavere. Samtidig er temperaturen steget med cirka 0,2 grader hvert tiende år siden 1970’erne. Så noget kunne tyde på, at det bliver sjældnere og sjældnere, at vi bliver ramt af snefnug i januar.", "annotations": [], "meta": {}, "annotation_approver": null}
{"id": 545, "text": "Det er i dag præcis to år siden, at DR Vejret sendte fra Aarhus for første gang siden flytningen, og det er en dag, der er værd at fejre. For flytningen har haft kæmpe betydning for DR Vejret. Med sin karakteristiske himmelblå farve og en perfekt illustration af det omskiftelige danske vejr malet på siden suser DR’s vejrbil gennem det ganske danske land – livligt søgende efter orkanens øje. Eller også for at tage temperaturen på den danske sommer, som vi hvert år ængsteligt drømmer om og håber på, at det er besværet værd at hive havemøblerne frem for. Datoen siger 21. september 2018, og i dag er der bestemt ikke tale om hverken sol eller sommer, men derimod om en storm ved navn Knud, som har indtaget den nordvestlige del af landet. Vejrbilen har derfor sat kursen mod Klitmøller, også kaldet Cold Hawaii, for at tage bestik af stormens omfang. DR Vejret-værten Christian Cherry husker tydeligt den dag. Han stod der nemlig. Midt i stormen og sendte ’Vores Vejr’. - Vi kunne se, at der kom et blæsevejr, der kunne blive en storm, og som ville ramme den nordvestlige del af landet. Vi besluttede med meget kort varsel, at vi ville tage afsted og sende derfra. - Da vi kom frem til Klitmøller, var der virkelig gang i den. Det var en rigtig blæsende dag, men det var også en dag, hvor folk var ude for at mærke naturens rasen. Det var en af de dage, hvor man virkelig husker, at man var ude, og jeg husker, der kom mange hen til os for at tale. Både danskere og turister. - Jeg kan huske, at vi måtte tørre linsen mellem spørgsmålene fra Johannes Langkilde. Jeg kan helt klart mærke, at det giver noget ekstra, når jeg selv står der. Det er med til at forstærke oplevelsen og gøre det mere personligt i formidlingen. - Det der med at være ude i ekstremt vejr giver rigtig god mening, når man har vejrbilen, og det er jeg sikker på, vi bliver ved med at gøre. Så spoler vi lige tiden frem igen til i dag. For ikke nok med at det er to år siden første udsendelse på Dokk1 i Aarhus Havn, så er det også to år siden, at DR’s nye vejrbil blev introduceret. Historien om udsendelsen fra Klitmøller er et meget godt eksempel på de muligheder, den nye vejrbil giver. Fra tidligere at skulle afsted med tre biler for at lave en udsendelse kan man nu nøjes med en enkelt. Vejrbilen har samlet alt, der skal bruges i én bil, som altså både fungerer som studie og afviklingssted. Ved at samle alt et sted har DR Vejret haft mulighed for at rykke ud meget hurtigere end tidligere, og det har givet Christian Cherry mange gode oplevelser, hvor især en skiller sig ud. - En af de fedeste oplevelser for mig var VM i sejlads, fordi man virkelig kunne bruge vejrudsigten til noget helt konkret. Ofte skal vi dække en landsdækkende eller regional vejrudsigt, men her gik vi ned helt lokalt og fandt ud af, hvilke vindforhold, der gjorde sig gældende, og hvordan sejlerne så skulle gebærde sig på vandet. Det var en rigtig interessant opgave. - Det har vi gjort før, men det var ekstra specielt at gøre med vejrbilen, fordi vi tog studiet helt spontant med. Det var faktisk bare mig, der kørte afsted i bilen og satte en vejrudsigt op på en time. Det er det, der er så fantastisk med den her bil. Med to mand, mig selv og en kameramand, kan vi lave en vejrudsigt nærmest over alt i landet. Det er fantastisk. Med ture til steder som Allinge på Bornholm, Sundby på Lolland, Kerteminde på Fyn, Meling lidt ude for Sønderborg og mange, mange flere har vejrbilen virkelig vist, at der ingen begrænsninger er for, hvor i landet man kan sende fra. Og siden flytningen til Aarhus fra København har DR Vejret faktisk sendt 200 udsendelser fra vejrbilen. Derudover bruges vejrbilen også til at dække vejret i forbindelse kulturelle begivenheder som Dragefestivalen på Rømø eller Wind Festival i Blokhus. Begivenheder hvor vejret har en enorm betydning. Det kom i høj grad til udtryk under skybruddet tilbage i maj 2019, hvor 'Vores Vejr' sendte fra Moesgaard Museum i Aarhus, der under åben himmel lagde scene til premieren på 'Kong Arthur'. Vejrudsigten er en vigtig del af sammenhængskraften i Danmark. En samtale om vejret kan altid løse op for mere dybdegående samtaler mellem mennesker. Og det er noget, Christian Cherry virkelig kan mærke, når han er afsted med vejrbilen. - Jeg kan huske, at vi var forbi Følle strand i 2018, hvor en mand fortalte, at han ikke havde oplevet en varme så voldsom i 30 år. Og på den måde kan vi bruge de lokale til at gøre historien endnu bedre og endnu mere nærværende. - Vejrbilen er en form for magnet, når vi kommer ud med den. Den skiller sig ud, og folk ser den. Folk er meget åbne og kommer ofte hen og fortæller, hvordan de bruger os, og så kommer de med konstruktiv kritik. - En anden ting er, at jeg som vært bliver mere bevidst om, at jeg er i et bestemt område, og det gør mig bedre som vært. - Det kan jo være, at når det blæser en kuling, så siger de i København, at det stormer, mens man på vestkysten måske bare siger, at det puster en smule. På den måde bliver vejret sat ind i en kontekst, og det hjælper i forhold til ikke bare at vise Danmark på et todimensionelt kort, men hvordan det virkelig ser ud. - Jeg er 100 procent sikker på, at vi ikke er færdige med at trille rundt i landet, og jeg håber, vi også kommer rundt til områder, vi ikke har været. Der er ikke nogle begrænsninger i forhold til, hvor vi kan tage hen. Der er ingen tvivl om, at den nye vejrbil er og har været en stor succes, og det ligger kraftigt i luften, at bilen også fremover vil køre landet tyndt i jagten på den gode historie og den præcise vejrudsigt.", "annotations": [], "meta": {}, "annotation_approver": null}
{"id": 546, "text": "Natten til søndag er den gal igen. Sådan skriver DMI i , hvor de oplyser, at der kommer hård- eller stormende kuling med mulighed for vindstød af stormstyrke. Så hvis du havde planer om skovture eller andre arrangementer udendørs på søndag, så skal du måske overveje at aflyse dem, lyder opfordringen fra Mikael Jarnvig, der er vært på Vores Vejr. - Søndag bliver øv, øv, øv. - Umiddelbart så er det Jylland, der bliver ramt værst om søndagen, siger han. Det er særligt ved Vestkysten, at de kommer til at mærke til det efterårsagtige vejr. Søndag ser der ud til at komme regn hele dagen, eller hvad Mikael Jarnvig beskriver som \"en ordentlig skyller\". Mandag kommer til at være lidt mindre regnfuld med byger spredt ud over landet. Men selvom der kommer solskin mellem bygerne, kommer der stadig til at være meget kraftig blæst i løbet af dagen. Generelt ser udsigterne til en mild februaruge lidt snævre ud. Dog ser fredag (i morgen) ud til at holde sig tør, forsikrer Mikael Jarnvig. - Den ser ud til at blive pæn med solskin. Ikke fra en skyfrihimmel, men det bliver den pæneste dag. Men det er nok bedst at få planlagt lidt indendørs aktiviteter hen over weekenden, hvis det er muligt. - Lørdag ser ikke for godt ud. Her bliver der overskyet, og der kommer noget regn. Særligt først på dagen, siger han. Søndag i forrige uge var der også et kraftigt blæsevejr med vindstød af storm- og orkanstyrke. Flere færger og flyafgange blev aflyst. De seneste tre dage har der også været et dybt lavtryk, der har sendt en intens vestenvind ind over landet og forhøjet vandstanden ved Limfjorden, Vadehavet og den centrale del af Vestkysten. Det stormende og regnfulde vejr opstår på grænsen mellem den kolde luft mod nord og den mildere luft mod syd, forklarer Vores Vejr-værten. - Det er på grund af manglen på rigtigt vintervejr, for ofte i vintersæsonen vil den kolde luft trække længere ned. Det betyder, at banen med lavtryk og regn ofte vil bevæge sig syd for Danmark, men i år har vi en fastlåst situation, hvor motorvejen med dårligt vejr ligger ind over vores del af Europa.", "annotations": [], "meta": {}, "annotation_approver": null}
{"id": 547, "text": "Det skorter ikke på vand i Danmark i øjeblikket. Et dybt lavtryk har sendt en intens vestenvind ind over landet i tre dage, og det har skabt så stort et pres, at både Limfjorden, området ved Vadehavet og den centrale del af Vestkysten har forhøjet vandstand. DR Vejrets seere er som altid vakse med kameraet, og vi bringer her et udpluk af de van(d)vittige billeder - lige fra Ribe over Rømø og til Løgstør. Vandstanden forventes at aftage i løbet af natten til torsdag.", "annotations": [], "meta": {}, "annotation_approver": null}
{"id": 548, "text": "Den blæsende og våde cocktail har betydet, at mange lysreguleringer i Syd- og Sønderjylland her i eftermiddag var gået i sort. Problemerne er dog løst og lysene virker igen, oplyser politiet til Ritzau. Tidligere forlød det, at det var i hele kredsen der var problemer. - Det er i stort set hele kredsen. Vi har fået meldinger om, at det ikke virker i Vejen, Sønderborg og Tønder-området. Det er de steder, vi ved. Men der er sikkert flere, fortalte vagtchef Erik Lindholt. I byen Jels i Vejen Kommune var cirka 500 husstande uden strøm. Presseansvarlig hos Evonet, der forsyner det sydlige Danmark med el, Marianne Skaaning Ebbesen ved ikke, om nedbruddet har forbindelse til vejret. - Vi kender ikke den præcise årsag til strømnedbruddet. Der er teknikere på stedet. Og vi forventer, at kunderne har strøm igen senest klokken 15.30, siger hun. Regionen har lørdag fået store mængder nedbør, og sammen med blæsevejret giver det udfordringer, lyder det fra politiet. Blandt andet er en viadukt i Esbjerg blevet fyldt med vand. - Mellem Sig og Ølgod er en vej blevet oversvømmet, ved vi. Det er ikke ufarligt at køre med høj fart gennem en oversvømmet vand, så vi opfordrer til, at man kører efter forholdene, siger vagtchef Erik Lindholdt. - Vi har også fået meldinger om vand på kørebanen andre steder, så der skal man køre forsigtigt, fortæller han. Viceberedskabschef ved Sydvestjysk Brandvæsen Kjeld Tauman fortæller, at jorden simpelthen er mættet på grund af al den regn, der er faldet i den seneste tid. - Derfor kan afgrøderne ikke tage vandet, som så løber ud på vejen, siger han og opfordrer blisterne til at holde øje. Ved Silkeborg er Svostrup Kro ved Gudenåen ifølge i fare for at blive oversvømmet efter en lang periode med masser af regn. Ifølge kroens ejer pumper de 800 liter vand i minuttet i et forsøg på at holde vandet væk fra vinkælderen. Den kraftige vind, som i nat drillede flere steder i Jylland, er nu nået til de østlige dele af landet. Vejdirektoratet advarer i den forbindelse vindfølsomme køretøjer mod at køre over Øresundsbroen. Her er meldingen, at man forventer normale vindforhold i løbet af aftenen. Samtidig advarer man om kraftig vind på Storebæltsbroen og Langelandsbroen.", "annotations": [], "meta": {}, "annotation_approver": null}
{"id": 549, "text": "Kulingen fra vest har kastet skumsprøjt over de nordjyske havnemoler. Og i dag har vandstanden i den vestligste del af Limfjorden nået sit højeste. Det er ved Lemvig, hvor bølgetoppene i morges snittede de 169 centimeter over normalen. Siden søndag har kraftig blæst presset vand ind i Limfjorden og været skyld i oversvømmelser. Men de forhøjede vandstande i fjorden skulle altså have toppet her til formiddag, lyder det fra DR’s meteorolog, Søren Jacobsen. - Vinden aftager og går i nordvest i løbet af det her døgn. Det betyder, at vindpresset på Limfjordens åbning ude ved Thyborøn forsvinder. Så kan vandet løbe ud af fjorden igen, siger han. Det kan tage tid for så store vandmasser at løbe ud af Limfjorden. Det betyder, at vandstanden vil være høj et par dage endnu. Dermed er der også stadig en risiko ved at færdes ved kysterne. - Risikoen når sit peak nu. Det er ikke en situation, der stopper på et sekund, det aftager jo flydende, så der er stadig en risiko ved at gå ud til havnen, siger Søren Jacobsen. Selvom vandstanden har været højest ved Lemvig, så var det alligevel ved Aalborg, at vandet var tættest på at slå rekord. - I forgårs nat var vi meget tæt på det, vi kalder en 20-års hændelse, fortæller Søren Jacobsen. En 20-års hændelse er, når vandet når en højde, som er vurderet til at ske så sjældent, at det statistisk set kun sker hvert 20. år. I Aalborg nåede vandstanden mandag aften op på 128 centimeter. Det var kun to centimeter fra en ny 20-års hændelse.", "annotations": [], "meta": {}, "annotation_approver": null}
{"id": 550, "text": "Med forbehold for at en kvalitetskontrol af vindmålingerne det seneste døgn ændrer på status, så fik Vamdrup i går aftes døgnets højeste vindstød med 36,4 m/s - vindstød af orkanstyrke. Tråden tilbage til samme område i dag for nøjagtig 100 år siden er tydelig. Også dengang i 1920 var det et gevaldigt blæsevejr natten mellem 9. og 10. februar, og det ødelagde faktisk en del af de opstillede flag og effekter, som skulle festliggøre afstemningen om områdets tilhørshold. Ligesom i går var det ganske pænt vejr op til den 10. februar 1920, men i løbet af aftenen og natten til den 10. blæste det op med regn og kraftig blæst - storm var det ikke, men et kig på reanalyserede vejrkort fra dengang viser, at det formentlig blæste en solid kuling med vindstød af stormstyrke. Sådan var det også i aftes i Sønderjylland. Godt og vel endda. Også senvinteren i 1920 var relativt mild. Januar fik en månedsmiddel på 0,8 grader, og februar ramte 2,8 grader i middel, hvilket er ganske mildt i forhold til den daværende normal.", "annotations": [], "meta": {}, "annotation_approver": null}
{"id": 551, "text": "Har man glemt vanterne til cykelturen på job, har det ikke været en katastrofe. Det har nemlig været en mild februar i år. Flere dage har termometeret vist tocifrede varmegrader, og nattefrosten har kun sporadisk slået igennem. Vinterens sidste måned har indtil videre opført sig mere som en regulær efterårsmåned med blæst og regm end en vintermåned med kulde og sne. De høje temperaturer, som har præget vinteren indtil videre, har gjort, at den hvide nedbør er udeblevet. I stedet er den danske muld blevet beriget med masser af regn. Vi er halvvejs gennem måneden, og allerede nu har vi passeret klimanormalen fra 1961-1990 på 38 mm og dekadenormalen fra 2006 til 2015 på 43 mm. I skrivende stund har vi 47,3 mm. I aften bliver det igen vådt i den sydvestlige del af landet, så det er sandsynligt, at vi kommer i nærheden af 48 mm inden midnat. Når det sker, er februar i år også vådere end det 30 årige gennemsnittet for regn fra 1981-2010. Den samlede nedbør for måneden slår næppe rekorden tilbage fra den sjaskvåde februar i 2002, som endte på 109 mm. Men ser vi på de våde tal for den nærmeste fortid, er gennemsnittet lige under 40 mm. Så i år bliver vådere end gennemsnittet fra de de seneste 10 år. Da flere kraftige og dybe lavtryk har kurs mod Danmark, kan det også blive det vådeste år siden 2007, hvor der faldt 79 mm. Temperaturen slog rekord i januar, hvor vi med 5,5 °C fik den højeste middeltemperatur. Det er kun blevet en smule køligere siden. 4,8 °C er niveauet i dag, hvilket er markant højere end klimanormalen på 0,0 °C. Det er stadig tidligt på måneden. Og i følge er der mere varme på vej i de kommende tre uger. Den høje middeltemperatur hænger nøje sammen med den megen nedbør vi oplever i år, for en varm luftmasse kan indeholde mere fugt end kold luft. I år har vejrsituationen været præget af lavtrykspassager fra vest med mildt, vådt og blæsende vejr til følge. Denne vejrtype ser ud til at blive hængende, da vi kan se frem imod lavtrykspassager fra Atlanten i de kommende uger. Det første lavtryk sender et heftigt frontsystem ind over os i weekenden og begyndelsen af næste uge. Det bliver både vådt og blæsende. Det er et længerevarende vejsystem, som formodentlig vil minde meget om sidste søndags voldsomme vejr. DMI har udsendt et tidligt , som omhandler forhøjet vandstand og kraftig vind. Et forsigtigt bud er, at vi får yderligere 15 til 20 mm regn på landsplan. I så fald vil vi have fået omkring 63 mm, og stadig er der 12 dage tilbage af februar. I Midt- og Vestjylland er man vant til at komme helt i top, når det drejer sig om regn. I Billund har man allerede fået tæt på 69 mm nedbør i februar. Og lægger man nedbøren for januar oveni, ender man på knap 182 mm. Så det er sandsynligt, at man efter bare to måneder af 2020 får mere end 200 mm regn flere steder i Midt- og Vestjylland. Det er helt klassisk, at der falder mest regn over den vestlige del af landet. Længst mod øst på Bornholm har man indtil videre fået 23,5 mm. Men indtil videre er det tørreste sted i denne måned Dragør på Amager, hvor man har fået godt 22 mm regn. Det er helt efter bogen, at der har været mest vådt i den vestlige del af landet. Fronterne kommer oftest fra vestlige retninger og når at smide størstedelen af nedbøren. inden den kommer længere mod øst.", "annotations": [], "meta": {}, "annotation_approver": null}
{"id": 552, "text": "Hvis du her til morgen har bevæget dig uden for i det regnfulde og blæsende vejr, har du måske bemærket, at dit ansigt ikke bliver bidt af kulde. - Det er en usædvanlig lun morgen her i midten af februar. Vi ligger på en 10-12 grader i store dele af landet. Det er meget unormalt, at det er så varmt om morgenen, siger vagtchef hos DMI Thyge Rasmussen. Hvis det lune vejr var akkompagneret med fuglefløjt og sol, var der formentlig flere, der ville nyde søndagen udenfor. Men der står regn og blæst på programmet. Det bliver mest blæsende i Jylland i dag. - Her til formiddag kan der i det jyske komme vindstød af stormstyrke. Ved vestkysten kan der måske komme stærk storm, fortæller Thyge Rasmussen. Det giver her til morgen væltede træer og vand på kørebanen i det midtjyske. Også Sallingsundbroen risikerer at lukke på grund af blæsevejret, skriver Midt- og Vestjyllands Politi på Twitter. Vejdirektoratet opfordrer også bilister til at være ekstra opmærksomme. Efter middag begynder vinden at aftage de fleste steder. - Der vil stadig blæse en hård vind til kuling, men de kraftige vindstød er et formiddagsfænomen, lyder det fra vagtchefen. Derfor er opfordringen fra DMI: - Hold på alle løse genstande, hvis du bevæger dig ud. Og hvis du har mulighed for det, så hold dig indendøre, for det bliver en meget regnfuld dag, siger Thyge Rasmussen.", "annotations": [], "meta": {}, "annotation_approver": null}
{"id": 553, "text": "Det bliver endnu en blæsende dag i dag med en kraftig omgang vind. Derfor er det en god ide at være lidt ekstra opmærksom, når man bevæger sig ud i dag, lyder opfordringen fra DR's vejrvært Christian Cherry. - Vindstødene kommer op omkring stormstyrke. Det betyder, at det vil blæse en del indtil i eftermiddag, og så aftager det i aften. - Det er måske ikke den bedste dag at gå rundt med en paraply, men den får man heller ikke brug for, tilføjer han. I løbet af dagen vil der falde lidt finregn i Midt-, Øst- og Nordjylland, men ellers ser det ud til, at det bliver en forholdsvis tør dag - i stor kontrast til søndagen, der bød på en ordentlig mængde regn. - Det var den dag med mest nedbør i år. Der faldt 18,2 millimeter på landsplan, og det er altså sindssygt meget vand, siger Christian Cherry. I går var en ret lun februardag med højeste temperatur målt ved Hammerodde fyr på Bornholm. Her var det 14,5 grader omkring klokken 22. Men varmen kommer ikke fra solskinstimer, for dem var der nemlig ingen af i går. - Vejret skyldes et lavtryk, der har trukket varme med fra Sydeuropa og Nordafrika hele vejen til Skandinavien, siger Christian Cherry. Selvom vejret er lunt, så kan vi se frem til mere af det blæsevejr, vi har oplevet forrige weekend og denne weekend. - Allerede på torsdag vil vi få endnu et blæsevejr, der går ind i fredagen. Tirsdag ser ud til at blive regnfuld med byger, mens der er sol i sigte onsdag, hvor særligt nordjyderne har gode chancer for solskinstimer. Resten af februar ser dog ud til at blive ret efterårsagtig med mildt og blæsende vejr, hvor der kan komme udfordringer med forhøjede vandstande og mere regn til en allerede mættet jordoverflade. Søndagens store mængder regnvand har især givet problemer i Jylland, hvor flere veje i blandt andet Kolding og Vejle er blevet spærret. Februar måned skiller sig allerede ud på flere måder. Den har både været meget varm og meget våd. Indtil nu er der faldet omkring 74 millimeter regn, og det er betydeligt over gennemsnittet for februar, der ligger på 48 millimeter. - Vi kan komme til at få den varmeste vinter nogensinde, og vi kan også komme til at få en af de vådeste februarmåneder nogensinde, siger DR's vejrvært.", "annotations": [], "meta": {}, "annotation_approver": null}
{"id": 554, "text": "Normalt fylder de godt op på den lille bistro Le Pré aux Clercs. Eller venter på betjening i den kendte kagebutik Ladurée, som er kendt for sine små farverige macarons. Her i hjertet af Saint-Germain Les Pres, et parisisk kvarter med masser af cafeer, små eksklusive butikker, er der normalt masser af mennesker en tirsdag formiddag. Men sådan er det ikke i dag. I dag har gaden ligget øde hen. Selv et par timer før det udgangsforbud, der i dag har ramt hele Frankrig, trådte i kraft. Går man på gaden fremover, skal man kunne fremvise en attest, der dokumenterer, at man har et formål med at være udenfor. Måske er man på vej på arbejde, ved at købe ind for pårørende eller nære, der ikke selv har mulighed for det - eller også er man ude for at løbe en tur. For det må man stadigvæk. Og det giver ro i sindet hos forfatter og underviser Malene Rydahl, der oprindelig kommer fra Aarhus, men som har boet i Frankrig i godt 25 år. For det betyder uendelig meget at kunne komme ud og få frisk luft og ikke sidde isoleret i det, hun tror, ikke bare bliver to men nok nærmere tre eller fire uger. - Jeg kan godt forstå, at præsident Macron i første omgang har sagt to uger. Det er lidt lettere at forholde sig til, siger hun. Det bipper fra hjørnet i hendes lejlighed, hvor en printer summer og skratter af sted, mens den udsender ark efter ark af hvidt papir. Det er ikke alle af Malene Rydahls venner, som har mulighed for at udskrive, så hun er ved at printe en håndfuld attester fra indenrigsministeriets hjemmeside - bare for en sikkerheds skyld. Nogle af dem skal med til den veninde, hun er på vej til at besøge. Det sidste besøg og de sidste indkøb skal klares, inden forbuddet for alvor træder i kraft. Egentlig er det franske údgangsforbud mindre omfattende, end hun havde troet. Som tingene er nu, kan hun nemlig stadig hjælpe de venner, som har brug for det, og ikke mindst kan hun fortsætte noget af det arbejde, hun ikke kan klare hjemmefra. Tanken om at tage tilbage til Danmark har dog strejfet hende. - Selvfølgelig har jeg da gjort mig nogle overvejelser. Min mor er 76 år gammel og i højrisikogruppen for at blive smittet. Men eftersom man jo godt kan have virusset uden at udvise symptomer, vil jeg nok ikke turde besøge hende alligevel, siger hun. Der er en svag duft af orkidéerne, som står rundt omkring i den store lyse lejlighed, og lyden af let popmusik fylder rummet. Fordi hun har boet her så mange år, er hun vant til ikke at have daglig kontakt med familien i Danmark, men der bliver da facetimet og ringet lidt ekstra i det her dage. Og så er der en positiv side, som vel nok de færreste endnu har overvejet, mener Malene Rydahl. For måske får vi nu lidt mere tid til at connecte\", og det vi siger til hinanden, bliver nok lidt dybere, mener hun. - Det kan jeg faktisk godt lide. At vi nu pludselig får lidt mere tid sammen, siger hun, mens hun udlægger sin tolkning af udgangsforbuddet. For udover at tage på arbejde er et lovligt formål som sagt også at løbe en tur. Det betyder en hel del for danskeren - der også har fransk statsborgerskab. Det er nu ikke, fordi hun forestiller sig, at hun må køre ud i Bologneskoven og løbe rundt, men en tur på omkring fem-ti kilometer i byen - så længe hun er alene og i løbetøj - vil formentlig ikke gøre, at hun vil blive stoppet og tjekket af politibetjente. Ordene er velovervejede og falder med stor overbevisning. Malene Rydahl har blandt andet skrevet bogen \"Heureux comme un Danois\" - lykkelig som en dansker - og retter derfor fokus mod, hvad der kan være af positive konsekvenser af den situation, som nu har sat lande over hele verden i fuld alarmberedskab. Her i Frankrig - og andre steder - kan det være, vi alle sammen nu lærer at værdsætte tiden sammen noget mere og ikke hele tiden have så travlt, er hendes håb. Hun ser også kulturforskellene mellem danskerne og franskmændene. Udfordringen med pludselig at skulle leve livet hjemme bliver større for franskmændene, men alligevel tror hun, der kan komme noget fint ud af \"langsomheden, fordi for mange i forvejen fylder deres liv med at have travlt\", som hun siger. De høje hæle marcherer i hastigt tempo op ad gaden og forbi en række af let falmede valgplakater, der minder om, at søndagens kommunalvalg er blevet udskudt på ubestemt tid. Inden hun fortsætter over den - stadig - trafikerede Boulevard Saint-German, stopper Malene Rydahl op et øjeblik. Kigger ind gennem nogle store vinduer, hvor der inde bagved er stablet stakkevis af fletstole, der normalt ville stå udenfor og skabe det sædvanlige bybillede i Paris. Hendes sædvanlige café, en af byens ældste, Cafe de Floré, er ligesom alt andet nu lukket. Osen fra boulevarden lægger sig hurtigt som et ru lag på tungen, mens bilerne drøner afsted i begge retninger. Flere taxaer kører med rødt lys i lampen på taget. Fyldt med folk, der ligesom danskeren har en række gøremål, der skal på plads, inden forbuddet træder i kraft. Malene stopper op igen - denne gang ved en facade med et stort metalgitter, og hun er ikke den eneste. Flere står udenfor og kigger undrende. Det gør nu ikke hende så meget, at Picard - det lokale supermarked åbenbart holder lukket lige i dag, fortæller hun. For hun har sådan set ikke i sinde at hamstre varer og har i modsætning til flere andre her i byen heller ikke gjort det hidtil. På den måde er det angstfremkaldende at få begrænset sin udgang og færden de næste 14 dage, mener hun. Hun når ikke meget videre, inden hendes blik bliver fanget af noget længere nede ad en smal brostensbelagt sidegade. I bunden af Rue Bernard Palissy har en farveeksplosion af rød, lilla, gul, orange og grøn blandt alle de lukkede facader fanget hendes blik. På rad og række står de i små sorte spande på nogle små afsatser og på fortovet; blomster i alle afskygninger. En halvskaldet mand iført, sneakers, jeans og blå bluse smiler og hilser, mens Malene vælger en stor buket hvide roser til at tage med til sin veninde. Ingen betaling i dag. Blomsterhandleren giver dem væk, for han skal af med dem, butikken lukker. Siden midnat fredag har det kun været “nødvendige” forretninger, der har måttet holde åbent. Og i Paris betyder det altså også friske blomster. På vejen videre stopper en ældre kvinde op og spørger til, hvor blomsterne stammer fra, inden hun selv sætter kurs i samme retning. En tung bamlen fra kirkeklokker i nærheden fylder rummet mellem de høje murstensmure i den smalle gade og fungerer nærmest som en nedtælling. Halvanden time til lukketid. - Go home, bliver der råbt fra en nærliggende balkon. Langt fra alle lytter dog til den opfordring, for der er stadig mennesker på gaden - omend langt færre end normalt. På den anden side af floden farer små grupper af turister rundt ved Louvre og den berømte Tuilerie-have og tager billeder. Malene har sat kursen mod Rue de Rivoli, hvor der stadig er en håndfuld løbere og enkelte tilfældige forbipasserende. Passagen her, der normalt emmer af liv med dens blanding af souvenir-butikker og cafeer, ligger dog øde hen i forhold til, hvordan der ellers ville se ud en tirsdag formiddag. På gaden bliver hun mødt af en af sine venner på gaden og forsvinder ind bag en gadedør, op ad trappen til det, der lige nu ligner sidste mulighed for et vennebesøg i et stykke tid.", "annotations": [], "meta": {}, "annotation_approver": null}
{"id": 555, "text": "De store mængder regn, der faldt i løbet af søndag og natten til i dag, giver problemer flere steder i landet. I Holstebro midtby er Storåen nu ved at gå over sine bredder. Der er kommet så meget vand, at det ikke er til at stoppe, siger miljøchef Torben Mølgaard. - Vi har ikke flere redskaber at gøre godt med. Nu må borgerne bare sikre deres ting bedst muligt, siger han. - Vi forventer, at vandstanden vil stige noget endnu. Præcis hvor meget er svært at sige, men vi følger med og holder øje, og det er det eneste, vi kan. Det er gået hårdt ud over en haveforening i Holstebro. I Kolding er flere veje blevet afspærret, fordi Kolding Å er oversvømmet. Det gælder blandt andet vejen Ålegården, der ligger i centrum af byen. Her har kommunen opstillet pumper og sandsække flere steder. Hele beredskabet er i gang, forsikrer kommunens informationschef, Lars Svoger. Men selvom det stoppede med at regne i byen i går, er det noget af en opgave at komme vandet til livs. - Problemet er, at vandstanden ikke falder. Den er faktisk steget lidt, så nu gider vi snart ikke mere vand. Nu må det gerne begynde at falde, så vi kan slappe af igen, siger Koldings informationschef. Den forhøjede vandstand topper i det sydvestjyske her i løbet af morgenen. Det kan blive op til 3 meter over normal vandstand. Det ser ud til at stå slemt til på Fanø med vandstanden, men beredskabet er klar, siger Beredskabschef hos Sydvestjysk Brandvæsen, Jens Mølgaard. - Vi er forberedte, og vi har folk på Fanø klar til at tage imod det, siger han. I Nordjylland er der også risiko for, at vandstanden i Limfjorden vil stige i løbet af dagen, siger den vagthavende meteorolog hos DMI. - Allerede nu er der problemer i Limfjorden, hvor vandet er på vej op. Langs Vestkysten og ned langs Vadehavet er vi tæt på at toppe. Vandet er ved at være på det højeste i de områder, men det vil tage timer, før det falder igen. Og konsekvenserne for området er ret voldsomme, fortæller strandfoged Keld Sørensen. Ved Blokhus og den nordjyske vestkyst, står vandet helt op til klitterne. Normalt kan man køre på den brede sandstrand, men lige nu er vejen lukket af grene og andre ting, der er blæst op. Keld Sørensen frygter, at det kommer til at tage et par meter af klitterne. Da sømærket blev sat op i 2008 var der 17-18 meter ud til kanten af klitterne. Nu er der ifølge strandfogeden fem meter tilbage. Fiskemand Thomas Nielsen har solgt fisk på stranden i 15 år, og har aldrig set noget lignende. For første gang måtte han i dag opgive at køre sin bil helt derned. I løbet af natten har Trekantsområdets Brandvæsen arbejdet hårdt i Billund Lufthavn, der har været ramt af oversvømmelser. Februar har været meget regnfuld. Gennemsnitligt falder der 58 millimeter regn i løbet af måneden, men blot 17 dage inde er der faldet 74 millimeter. Særligt i de centrale dele af Jylland, som Grindsted, Vejle, Kolding, Horsens, Silkeborg og Herning, er der faldet meget regn, forklarer Mikael Scharling, der er klimatolog hos DMI. - Det er voldsomt meget nedbør. Det betyder jo, at hele jorden er fuldstændig mættet med vand, så den nedbør, der falder, skal ud i åerne, og det giver selvfølgelig et voldsomt pres på åerne.", "annotations": [], "meta": {}, "annotation_approver": null}
{"id": 556, "text": "Det kommer næppe bag på nogen, at denne vinter er noget ud over det sædvanlige. Måske er det endda for meget at kalde det \"vinter\". De færreste har set et snefnug, isskraberen ligger trygt i handskerummet, og sneskovlen står fortsat bagerst i skuret uden at have været brugt. Samtidigt myldrer det med forårsblomster, og mange buske og træer står på spring, som om vi var i april. Indtil nu har kalendervinteren - altså månederne december, januar og februar - præsteret en gennemsnitstemperatur på hele 5,1 plusgrader. Det er varmere, end vi nogensinde har målt før. Og det vil sige tilbage fra 1874. Godt nok er februar – og dermed vinteren - ikke slut endnu, men det skal blive virkelig koldt i de sidste ni dage, hvis vi ikke skal ende med en ny rekord. DMI vurderer, at vi ender på 5,0 grader som gennemsnitstemperatur for denne vinter. Den varmeste vinter hidtil er på 4,7 grader, og det var vinteren 2006/2007. Det er meget vigtigt at fastslå, at enkelthændelser ikke er klimaforandringer. Vejret svinger temmelig meget fra dag til dag, fra måned til måned og faktisk også fra år til år. Klimaforandringer er, når gennemsnittet af vejret over en længere årrække (typisk 30 år) forandrer sig til et andet gennemsnit over en tilsvarende årrække. Men denne vinter vil selvfølgelig indgå i statistikken med et markant plus. Ja, det har det helt sikkert. Det er blevet markant varmere de seneste årtier, og især vintrene er blevet varmere. Den 30-årsperiode, som vi ofte refererer til som 'klimanormalen', er årene 1961 til 1990 havde en vintertemperatur på 0,5 grader. 10-års perioden 2006 til 2015 gav en vintertemperatur på 1,8 plusgrader. Ser vi på de ti varmeste vintre vi har haft, så ligger de fem efter år 2000. Og vi har knap 150 års målinger.", "annotations": [], "meta": {}, "annotation_approver": null}
{"id": 557, "text": "En storm har torsdag morgen retning mod Danmark. Sådan lyder advarslen fra Danmarks Meteorologiske Institut (DMI) tidligt torsdag morgen. - Der er varsel for storm og vindstød af orkanstyrke for dele af den jyske vestkyst samt kyster ud til Skagerrak, Kattegat og ved Bornholm, skriver DMI på Twitter. DMI har navngivet stormen Laura. Samtidig advarer DMI om risiko for forhøjet vandstand i Vadehavet torsdag eftermiddag. - Torsdag tiltager vinden til hård vind til hård kuling fra sydvest og vest med kraftige vindstød. Stedvis langs kysterne forventes storm i middelvind og vindstød af orkanstyrke, skriver DMI på sin hjemmeside. - Det er ved kyster med pålandsvind, at middelvinden bliver kraftigst, og de varslede områder er valgt på dette grundlag. Også Beredskabsstyrelsen advarer om stormen Laura, som ventes at ramme Danmark i løbet af dagen. - Stormen Laura rammer i dag særligt de nord- og vestvendte kyster, skriver Beredskabsstyrelsen på Twitter. Siden 2013 har der i Danmark været tradition for at navngive de storme, der rammer landet. DMI navngiver stormene efter et system, hvor de skiftevis får et drengenavn og et pigenavn med et begyndelsesbogstav i alfabetisk rækkefølge. /ritzau/", "annotations": [], "meta": {}, "annotation_approver": null}
{"id": 558, "text": "Jeg er en af de mange danskere, der har besøgt afterskibaren Kitzloch i den nu afbrudte skisæson i Østrig. Den er et populært party-hotspot på skisportsstedet Ischgl i Tyrol. At baren først sent også blev identificeret som hotspot for coronavirus og lukket ned, vækker bekymring verden over. Og sætter lige nu Østrig på den anden ende. Når skituristerne kommer ned fra pisterne for at feste i Kitzloch, står man hurtigt som sild i en tønde. Luften bliver tæt og fugtig. Musikken buldrer, mens gæster fra hele kloden kyler øl og snaps indenbords. Lydstyrken og promillen gør, at de kommer helt tæt på hinanden for at snakke. For tæt, viser det sig nu. Gæster, der besøgte Kitzloch i de skæbnesvangre dage i slutningen af februar og starten af marts, fortæller om bartendere, der brugte fløjter til at gøre opmærksom på sig selv, når de skulle gennem det tætpakkede barlokale med bakker fulde af vodkashots. De fortæller om, hvordan fløjterne nogle gange gik på omgang blandt gæsterne. Og mange fortæller om, hvordan de og andre skiturister i Ischgl siden hen blev syge. I dag sidder de i karantæne rundt om i verden, blandt andet i Danmark, Norge og Tyskland. Og de menes at være centrale i smittens udbredelse fremfor alt i Europa. 29. februar lander et Icelandair fly fra München i Keflavik lufthavnen i Island. En af passagererne, der har været i Italien, testes efterfølgende positiv for coronavirus. Det får de islandske myndigheder til at gennemgå passagerlisten for yderligere smittede. De bider mærke i, at en række deltagere i en rejsegruppe, der har været i Ischgl, ligeledes er ramt af virusset. 5. marts vælger de islandske sundhedsmyndigheder at sætte Ischgl på listen over risikoområder på linje med Iran og Wuhan i Kina. Alle islændinge, der vender hjem fra skisportsstedet, bør straks begive sig i 14 dages karantæne og kontakte myndighederne. stillede journalisten Armin Wolf den sundhedsansvarlige rådmand i Tyrol, Bernhard Tilg, et afgørende spørgsmål: - Hvorfor tog De ikke kontakt til de islandske myndigheder, i det øjeblik Ischgl blev erklæret for risikoområde? - Så snart vi fik navnene på de 15 smittede islændinge den 6. marts, gik myndighederne i Tyrol i gang med at løse problemet, svarede Bernhard Tilg. Det passer bare ikke helt. Allerede den 5. marts udsendte chefen for sundhedsmyndighederne i Tyrol, Franz Katzgraber, en pressemeddelelse, hvori han fastslog, at det ”fra et medicinsk synspunkt er usandsynligt, at der har fundet smitte sted i Tyrol.” Argumentet lød, at de 15 islændinge i stedet var blevet smittet af den Italien-rejsende på flyet. Og i virkeligheden virkede sundhedsmyndighederne i Tyrol ikke særligt opsatte på en hurtig opklaring. Den 7. marts meldes det første officielle tilfælde af coronasmitte i Ischgl. Der er tale om en 36-årig tysk bartender, der efterfølgende betegnes som Tyrols patient nul. Hans arbejdssted: Afterskibaren Kitzloch. Den 8. marts bringer sundhedsmyndighederne i Tyrol en pressemeddelelse, hvori de vurderer, at det ”fra et medicinsk synspunkt er ret usandsynligt”, at gæster i baren er blevet smittet – men at man eventuelt kan ringe til den lokale corona-hotline, hvis man har været i Kitzloch i de seneste tre uger. Som den tyske journalist Lars Wienand påpeger i , er pressemeddelelsen blandt andet at finde på myndighedernes Facebook-side. Her skriver en tysk bruger ifølge Lars Wienand: - Burde man ikke videregive de informationer til andre lande? Findes der smittede blandt bartenderens kollegaer? Gæsterne i det pågældende tidsrum bør vel informeres, selv hvis smittefaren er lille. Det er væsentlige indvendinger. Men myndighederne er tavse. Og Kitzloch fortsætter med sine afterskifester. - Jeg bor sammen med én, der arbejder der. Han blev sendt hjem i karantæne i vores hus. Men dagen efter, at én var blevet konstateret smittet, stod der bare nyt personale bag baren. , en dansk skiinstruktør i Ischgl, der nu er i karantæne, til DR Nyheder. Den 9. marts meldes om 15 smittede mennesker, som bartenderen i Kitzloch har været i kontakt med. Pludselig udelukker myndighederne i Tyrol ikke længere, at der kan være en sammenhæng med de smittede i Island. Det er samme dag, som Danmark erklærer Ischgl for risikoområde. 139 hjemvendte skiturister er ramt af coronavirusset og har sandsynligvis smittet mange flere. Kort efter tager også Tyskland skisportsstedet med på listen over risikoområder. Der skal gå indtil den 10. marts, før myndighederne lukker Kitzloch ned. Der skal gå en dag mere, før alle afterskibarer i Ischgl lukkes. Og først i lørdags, den 14. marts, lukkes skisportsstedet helt ned. Ischgl og det nærliggende skisportssted Sankt Anton gøres til karantæneområder. I de forgangne dage kan hundreder, måske tusinder af skiturister have smittet hinanden i Ischgl, en landsby isoleret i bjergene, hvor der ikke er megen plads mellem menneskene - på barer, hoteller og natklubber, i butikker, restauranter og tætpakkede gondollifte. Hver dag rejste mange af dem tilbage til deres hjemlande efter endt ferie. Hver dag kom mange nye til. - Jeg havde i flere uger været bekymret over, at vi ugentligt hentede over 200.000 skiturister til Tyrol. Sådan . Men hans bekymring var åbenbart ikke stor nok til at slå alarm. - Burde man ikke have sat alle indbyggere og turister i karantæne langt tidligere, spørger journalisten Armin Wolf den sundhedsansvarlige rådmand i Tyrol, Bernhard Tilg, på østrigsk tv. Rådmanden insisterer robotagtigt på, at myndighederne var på sagen fra starten, og at de handlede helt korrekt. Faktum er, at karantænen af Ischgl fandt sted over hals og hoved – i en ukoordineret aktion - fra fredag den 13. marts. Østrigske turister og ansatte i Ischgls skiturisme fik forbud mod at forlade byen. , hvordan de blev smidt ud af deres hotelværelser og sat på busser mod Innsbruck, hovedbyen i Tyrol, hvor den internationale lufthavn ligger. Flere hundrede turister blev stuvet sammen på lokale hoteller indtil afrejsen og kan have smittet andre medrejsende og lokale. Den sundhedsansvarlige rådmand i Tyrol, Bernhard Tilg, insisterer på, at der kun var tale om fire turister. På det tidspunkt, hvor Ischgl og Sankt Anton lukkede ned, udgik totredjedele af Tyrols 170 smittetilfælde fra de to skisportssteder. Indtil i går, den 17. marts, er tallet steget til 311. Mindst 1.000 registrerede smittede i Europa har været på ferie i Tyrol. Mørketallet er formentlig langt større. advarede akutlæger i alperegionen om en forestående katastrofe. Så hvorfor reagerede myndighederne så fodslæbende? For mennesker og medier i Østrig er svaret nærliggende: Skiturismen er en af de vigtigste brancher i Alpelandet. Titusinder af arbejdspladser er hængt op på en toptunet gesjæft, hvor fem måneders skisæson sørger for penge til resten af året. Og Tyrol er skiturismens ubestridte højborg. Selskaberne, der driver gondolbanerne her, er magtfulde lokalmatadorer med indflydelse langt ind i østrigsk politik. Nu hagler kritikken ned over myndighederne i Tyrol, der anklages for at have ladet stå til i forhold til coronasmitten, så gondolliftselskaber og hotelejere kunne afslutte sæsonen uden alt for store tab. Det er sandsynligt, at Alpernes party-hotspot på den måde er blevet til et af Europas værste virus-hotspots.", "annotations": [], "meta": {}, "annotation_approver": null}
{"id": 559, "text": "Den vådeste februar nogensinde bliver lidt vådere - så hvis man håber på forårets tidlige gennembrud, ser det ud til, at man skal vente lidt længere endnu. DMI har i dag varslet, at der i den sydlige del af landet ventes stormende kuling. Det giver vindstød af stormstyrke på 25 til 32 meter i sekundet fra sydvest og vest. Blæsten tager også mere regn med sig. - Der er kommet lidt regn i nat, og der kommer mere i dag i forbindelse med bygerne, som er meget spredt over landet. Der vil falde et gennemsnit på cirka fem millimeter her i døgnet, siger Martin Lindberg, som er vagtchef ved DMI. Et lavtryk bevæger sig stik mod øst over landet, og det er særligt syd for lavtrykket, at der forventes den kraftigste blæst. - Jeg regner med, at vi får vindstød op til storm eller kuling i den sydlige del af landet. Men det bliver jo ikke en ny vinterstorm, siger vagtchefen. Ved Vadehavet har , at der forventes en forhøjet vandstand på 2,4 til 3 meter over normal vandstand. Det forventes, at de kraftigste vinde vil være til stede i det sydvestlige Jylland om formiddagen omkring klokken ni. Ved den sydøstlige del af landet skulle det særligt være om aftenen, at de kraftigste vinde rammer. - På Sydsjælland får man den kraftigste vind, siger Martin Lindberg. Martin Lindberg ved DMI fortæller også, at man onsdag og torsdag kan forvente meget mere tørt vejr, men at der i weekenden igen falder regn. - Det ser bedre ud onsdag og torsdag. Det bliver stort set helt tørt de dage. Men i weekenden kommer der igen kraftig regn med omkring 10-12 millimeter. Særligt lørdag. Det er et rigtig stort regnvejr, der passerer igen vestfra, siger han. Martin Lindberg tilføjer, at når temperaturen stiger globalt, øger det risikoen for mere nedbør, men at det ikke betyder, at hvert år vil være så regnfuldt som nu.", "annotations": [], "meta": {}, "annotation_approver": null}
{"id": 560, "text": "Februar i år har været den vådeste af sin slags, siden man begyndte at måle nedbør i 1874. Og det tegner også til at blive den varmeste vinter, siden man begyndte at registrere temperaturer samme år. Nu er vi så på vej mod endnu en rekord for kalendervinteren, der tæller december, januar og februar. Denne vinter har der indtil videre kun været 9,8 frostdøgn, og det er det laveste antal i de 61 år, man har målt det. Hvis der har været frost i hele landet, vil det tælle som 1,0 frostdøgn, og hvis der er registreret frost i halvdelen af landet, registreres det som 0,5 frostdøgn. Det hidtil laveste antal frostdøgn var i vinteren 1988-89 med 16,0 af slagsen. Og selvom den her måned ikke er slut endnu, så bliver den rekord slået i år, forklarer DR's vejrvært Christian Cherry. - Selv hvis der kommer frost i hele landet hver dag resten af måneden, så når vi ikke op på 16 frostdøgn, siger han. Og generelt har det har været en ualmindelig vinter, slår vejrværten fast. For selvom det har været en usædvanligt varm og våd en, så er det ikke et tegn på, at der år efter år vil blive slået rekorder. - Jeg tænker, at det er en exceptionel vejrsituation, mere end det er et tegn på klimaforandring. - Det er usandsynligt, at vi inden for den nærmeste fremtid vil se samme scenarie. Det højeste antal frostdøgn var i vinteren 1969-70, hvor der var 87,0 døgn med minusgrader. Når februar er omme, kan det være, at vi når endnu en rekord: Bundrekorden i antallet af snedækkedøgn. I løbet af vinteren har vi haft 0,2 snedækkedøgn, og det hidtil laveste antal er 1,5. Et snedækkedøgn betyder, at mindst tre fjerdedele af overfladen skal være dækket af mindst en halv cm sne. Den rekord er dog ikke helt sikker, siger Christian Cherry. - Den er ikke sikker, fordi der stadig er kulde i vente de nærmeste dage. Men det ser samtidig ud til at der kun er enkelte byger både onsdag, torsdag og fredag. Det var de første tre dage af december, der faldt en smule sne, og så er der flere nordjyder, der er vågnet op til sne og tøsne i dag. - Jeg er lidt misundelig på nordjyderne, der kan kaste en snebold, siger vejrværten.", "annotations": [], "meta": {}, "annotation_approver": null}
{"id": 561, "text": "Lige så lang tid, vi har kendt til influenza, har man spurgt sig selv, hvorfor det er om vinteren, den hærger. Historikere mener, at selve ordet \"influenza\" er af italiensk afstamning fra midten af 1700-tallet, og at det oprindeligt blev brugt i betydningen \"influenza di freddo\", som kan oversættes til \"kuldens påvirkning\". Og vi er tydeligvis mere forkølede og oftere ramt af influenza om vinteren end om sommeren. Hvis man ser på hele kloden, så er der tydeligt en højsæson for virusspredning på den nordlige halvkugle om vinteren - sæsonen hedder november til marts - og ligeledes, spejlet på den sydlige halvkugle, er der højsæson fra maj til september. Omkring ækvator i de tropiske egne er der for det første ikke nogen klar sæson, og i det hele taget er der mindre influenzavirus til stede i troperne. Det ligner jo altsammen en tanke; varme og høj luftfugtighed er ikke influenzavejr. Men hvorfor er det egentlig sådan, og i hvilken grad er det noget, vi kan basere vores indsats og håb på, når det kommer til coronavirus? I de fleste ulykker er der næsten altid flere samspillende årsager til, at noget går galt, og når man taler om virussers muligheder for effektivt at sprede sig i en population, er der også adskillige faktorer, som påvirker virussets muligheder for at finde en vært. I et observationsstudie fra 2007 med marsvin som forsøgsdyr, som kan smitte hinanden med influenza, drog den amerikanske mikrobiolog Peter Palesa flere konklusioner: Sammenfattende stod det klart, at kold og tør luft er væsentlig mere befordrende for smittespredning end varm og fugtig luft. Årsagerne til det, mente Palesa, skal dels findes i, at virus er mere ustabilt i varmt vejr, og da virus er indeholdt i bittesmå dråber, er sammensmeltningen af små dråber til større dråber der falder ud, størst i høj luftfugttighed. Det var dog stadig uklart, hvorfor dyrene var smitsomme i længere tid i koldt vejr end ved stuetemperatur. I Danmark er mikrobiolog Hans Jørgen Kolmos, som underviser på Syddansk Universitet, et langt stykke hen ad vejen på linje med sin amerikanske kollega: - En forårsdag med høj sol, det er skidt for virus, sollys indeholder også ultraviolet lys, og det dræber virus, siger han. - Endvidere er vores immunforsvar lavere i kolde ogivelser, end hvis det er varmere. Også det trækker i samme retning af, at betingelserne for smitte er væsentlig større i koldt vejr. Imidlertid ser vi jo også i denne senvinter, at coronavirus også spreder sig i lande, hvor temperaturen er væsentlig højere lige nu end i Europa. F.eks. i Brasilien og til dels også i Iran. Hvis man ser tilbage på den voldsomme influenzapandemi i 1918 - kaldet 'Den spanske syge' - så var der også større smittespredning der om sommeren, og årsagen til det skal formentlig findes i et meget stort virustryk på en befolkning, som ingen immunitet havde overfor det pågældende virus, og det satte i nogen grad de andre faktorer ud af spil. Det samme kan sagtens gøre sig gældende for Covid-19. Verdenssundhedsorganisationen WHO har også været ude med advarsler om, at vi endnu ikke ved, om denne coronavirus udviser samme sæsonudsving som andre virusser, der skaber infektioner i luftvejene. Der findes endnu ikke nogen beviser herfor. Derfor advarede WHO også allerede for 11 dage siden om, at politikere skal være varsomme med at lægge alle håb i den kurv der hedder: Sommeren klarer resten. Det ved vi ret beset ikke endnu... og det er aldrig sommer i hele verden på en gang.", "annotations": [], "meta": {}, "annotation_approver": null}
{"id": 632, "text": "Fra i dag vanker der store bøder, hvis lastbilchauffører bliver taget i at holde deres lovpligtige, ugentlige hvil på 45 timer i lastbilens førerhus. Chaufføren skal fra i dag punge ud med 10.000 kroner. Og i samme ombæring koster det vognmanden en bøde på 20.000 kroner. Det er en ti-dobling af det tidligere bødeniveau. Formålet med de høje bøder er at dæmme op for ulige konkurrencevilkår og forbedre chaufførernes arbejdsmiljø ved at bremse den ulovlige lastbilcamping. Der har især været problemer med udenlandske lastbilchauffører, der overnatter Men ved at straffe både chauffør og chef med høje bøder, vil det skabe bedre vilkår, mener transportminister Benny Engelbrecht (S). - Det vil jo have den effekt, at der er chauffører, der vil vælge at sende et klart signal til deres arbejdsgiver om, at de ikke vil være med til det. Fordi det ikke blot vil påhvile deres arbejdsgiver men også dem selv, siger han. De massive stigninger i bødetaksten falder i god jord hos både fagforeningen 3F og formanden for arbejdsgiverorganisationen DTL Region Syd, Ole Bang Jensen. - Det er rigtig godt for de danske vognmænd, fordi konkurrencen bliver mere lige mellem de danske og udenlandske vognmænd, når de ikke kan overnatte de her 45 timer i bilen, siger han. Hos 3F tror transportformand i Esbjerg Jakob Lykke også på, at det vil forhindre de ulovlige chauffører. - Jeg tror, der kommer øget opmærksomhed fra de vognmænd, der har tænkt sig at snyde, siger Jakob Lykke, der håber at bødestørrelsen skræmmer den værste snyd væk fra de danske veje. Brancheansvarlig for Transport i 3F Aabenraa, Jørgen Christensen, er også glad for, at straffen bliver skærpet. Men han mener, at det burde være vognmanden, der fik hele bøden - ikke chaufføren. - Det er ikke chaufførens opgave at sørge for, at der skal være overnatning til ham. Det er chaufførens opgave at føre bilen på vognmandens foranledning. Og når vognmanden så fordrer, at der skal stoppes et eller andet sted, og vi ikke kan få chaufføren hjem, så må det være vognmandens opgave alene. Det nye bødeniveau er en del af regeringens arbejde med at inden for transportsektoren.", "annotations": [], "meta": {}, "annotation_approver": null}
{"id": 562, "text": "Fik du aldrig fundet dine tykkeste, varmeste vanter frem fra skabet? Og har du til gengæld haft regnjakke og gummirøjser som en trofast ven de sidste mange måneder? Så er det ikke så underligt. Både efteråret 2019 og februar i år har slået rekord for nedbør, og vinteren 2019-2020 har slået varmerekord. Årets første måned har især været mild. Normalt balancerer termometeret omkring frysepunktet, men i år har januar i gennemsnit været 5,5 grader varm. Det er en halv grad mere end den hidtil varmeste januar. - Det er sjældent, at man slår en temperaturrekord med en halv grad. Så det er voldsomt, siger DR's vejrvært, Christian Cherry. Og så har det regnet, regnet og regnet lidt mere. - Vi har aldrig haft så våd en periode fra september til og med februar, forklarer Christian Cherry. Især efteråret og februar har været regnfuld - og faktisk har begge dele slået rekord i mængden af nedbør. I februar er der faldet over 125 millimeter nedbør i gennemsnit over hele Danmark, viser opgørelsen til og med fredag. Inden lørdagen er omme, ser det ud til, at vi ender tæt på 135 millimeter. Men der er store regionale forskelle. Det er der en god grund til. Store landsdækkende nedbørsmængder kommer ikke med byger, men med fronter. Det er det, vi har oplevet i år. Især når fronten kommer fra sydvest er der en del varme med, og så er der mulighed for, at der er mere fugt i luften og dermed mere nedbør. - Når fronten passerer landet mod øst, når den så at sige 'at regne af' hen over Jylland. Så når den kommer videre til Fyn, Sjælland og Bornholm, er det betydeligt mindre mængder regn, der kommer ud af skyerne, forklarer Christian Cherry. Vandet fra oven har efterladt jorden usædvanligt våd. - Jorden har været helt mættet i forvejen efter et meget vådt efterår og en meget våd vinter. Der har simpelthen ikke været tid til, at vandet kunne komme væk eller sive ned, siger vejrværten. Der vil altid være udsving i både regnmængder og temperaturer fra år til år - nogle gange store udsving. Derfor kan man ikke sige, at den rekordvarme vinter kun skyldes klimaets forandringer. Men når man kigger på vejret over mange år, kan man alligevel se, at klimaforandringerne også påvirker vejret. - Man ser helt tilbage fra 1874, at der for hver 30-årige periode kommer mere nedbør, og at det bliver varmere, fortæller Christian Cherry. Når det kommer til rekorderne, er der en tydelig tendens, uddyber vejrværten. - Siden 1990’erne er der ikke slået nogen kulderekorder. Men varmerekorderne er blevet slået 18 gange. Så der er en tendens til, at det bliver varmere og vådere, når vi ser på rekorderne, siger han.", "annotations": [], "meta": {}, "annotation_approver": null}
{"id": 563, "text": "Du har ikke set sådan en omgang koldluft hele vinteren, men mere og mere tyder på, at den kommende weekend bliver domineret af en iskold østenvind med risiko for snebyger flere steder. En veritabel 'påskeøsten', som fænomenet kaldes. Vejret i en rigtig påskeøsten er typisk bidende koldt, fordi det blæser en god frisk vind, og det øger varmetabet og afkølingen af vores hud. Til gengæld giver den ret tørre luft ofte plads til blå himmel. I den givne vejrsituation, som den i weekenden, er der dog også risiko for skyer, som danner hagl- og snebyger langs Kattegats kyster og enkelte snebyger på langs af Østersøen. Typisk på Bornholm og Falster, hvor den pivende østenvind har varmeresurser til at danne byger over vand. Du kan også godt forvente, at det bliver udbredt nattefrost og kun få varmegrader i dagtimerne. Så selv om vejret de næste to dage viser mere samfundsind med lun luft over landet, kan du godt forberede dig på, at vinterfrakke, hue og handsker skal frem igen i weekenden. Den populære betegnelse for den vejrsituaton, som ser ud til at udvikle sig, er som nævnt påskeøsten. Ordet er dækkende så langt, at der er tale om vind fra øst, men det med påsken er mere upræcist. Påsken ligger jo ikke samme sted hvert år. Påskedag ligger første søndag efter første fuldmåne, efter forårsjævndøgn, og kan derfor svinge mellem 22. marts og 25 april. Men det er ret almindeligt, at vi på et eller andet tidspunkt i løbet af foråret - i nærheden af påsken - får en periode med højtryk nord for landet og medfølgende østenvind. Og det er der gode grunde til. Meteorologien i det hele ligger gemt i en strømning, hvor det europæiske vinterhøjtryk er brudt ned - mens der etableres højtryk over Skandinavien, typisk omkring Sydnorge. Det åbner for, at dyb koldluft kan løbe ned på højtrykkets østside. Det er en ganske hyppig omlejring af det nordeuropæiske vejr om foråret.", "annotations": [], "meta": {}, "annotation_approver": null}
{"id": 564, "text": "De næste dage vil der hænge en snert af forår i luften. Regnen går stort set på retræte, og en mild vind suser roligt ind over landet. Det er heldigt på flere måder. Tusindvis af danskere er som bekendt tvunget til at blive hjemme for at hindre smittespredning, og de kan altså passende nyde karantænen udendørs. Flere eksperter har nemlig forklaret, at smitten udbredes dårligere udendørs, så det er bare om at komme ud og nyde vejret. Gerne på egen matrikel eller i passende afstand af andre. Det karantæne-venlige vejr kan vi takke en højtryksryg for. Den passerer Sydskandinavien vestfra og sørger for, at også det danske vejr kan vise samfundssind i de næste par dage. Vi mærker det allerede så småt i dag, mandag: Det bliver nemlig mest tørvejr og med smilehuller til solen nu og da. Termometeret lejrer sig et sted mellem syv og ti grader flankeret af kun en svag til jævn vestenvind, der stedvis kan blive frisk. Også i nat bliver det tørt og delvist klart vejr med temperaturer mellem frysepunktet og fem graders varme. I morgen tirsdag bliver landet en smule opdelt: Mod nordvest bliver det mest skyet, og der kan komme indslag af let regn, mens det i den sydøstlige del af Danmark mest bliver tørt og med gode slatter af solskin i dagens løb. Igen kommer termometeret helt op omkring de ti grader, hvor det bliver lunest, og vinden bliver let til frisk fra sydvest. Ude ved kysterne, hvor der er mere åbent, kan der lokalt komme op til hård vind. I løbet af onsdagen vil en svag koldfront komme forbi Danmark. Den medbringer skyer og en lille smule regn fra nordvest, men stadig også gode perioder med tørvejr. Samtidig bliver det relativt lunt med temperaturer helt op omkring 11-12 grader. Sydvestenvinden topper midt på dagen med en jævn til hård vind, men aftager ifølge prognoserne sidst på dagen. Med andre ord arter vejret sig ret corona-venligt de næste dage. Der er rum for en god gåtur, for leg i haven og en kop kaffe på terrassen. Men vi ved det jo godt - alting har en ende. Det kan ikke blive ved. Sidst på ugen drejer vinden om i øst og nordøst, og det relativt lune, milde forårsvejr bliver erstattet af kulde.", "annotations": [], "meta": {}, "annotation_approver": null}
{"id": 565, "text": "Foråret er over os. I naturen omkring os blomstrer og spirer buske, planter og træer til glæde for de fleste. Men denne årstid er også startskuddet på pollensæsonen, og derfor følger allergikere ekstra nøje med i vejrudsigten for tiden. Der er nemlig tæt sammenhæng mellem pollen og vejr. Når det angår, hvornår, hvor og hvor mange pollen der er i luften? Oveni den sædvanlige travlhed på denne årstid hos Astma- og Allergi Danmark mærker man et øget pres på telefonlinjerne i år. Derfor har man været nødt til at udvide åbningstiden med flere timer for at svare de mange bekymrede allergikere. Ifølge rådgivningschef Betina Hjorth fra Astma- og Allergi Danmark er foreningens medlemmer bekymrede og usikre. Henvendelserne drejer sig hovedsagligt om, hvordan man som allergiker kan forvente, at kroppen reagerer, hvis en eventuel smitte med coronavirus rammer èn samtidig med et allergisk anfald. Mange allergikere bliver ramt på luftvejene, når deres allergi er i udbrud. Hvordan man skal forholde sig, hvis man samtidig smittes med coronavisusset, er selvfølgelig blandt de spørgsmål og den usikkerhed, som mange allergikere ønsker svar på, når de henvender sig hos Ligsom med tiltagene, der skal begrænse coronasmitte, handler det ifølge Betina Hjort om at være på forkant med begivenhederne: - Det er altid vigtigt at være velbehandlet, når man har allergi og astma. Vi ved, at der er en sammenhæng mellem symptomer fra næsen og forværring af astma. Derfor skal man i pollensæsonen også sørge for, at næsen ikke er stoppet. Hvis man opholder sig mere i sin seng end normalt, for eksempel på grund af hjemmeundervisning og ekstra tv-kiggeri i disse coronatider, er man ekstra udsat for støvmider. Derfor er det vigtigt, at man som tommelfingerregel vasker dyne, hovedpude og rullemadras fire gange årligt. Samtidig er det vigtigt at lufte ud. Ifølge Betina Hjorth skal udluftning helst ske tidligt om morgenen eller sent om aftenen, da koncentrationen af pollen i luften er mindst her. Symptomer ved en simpel allergi kan være de samme som ved coronavirus. Der er nogle enkle ting, man kan gøre for at finde ud af, om man er ramt af allergi eller virus. Spørger man Betina Hjorth, er det første, man bør gøre, at tjekke farven på sit snot. Hvis det er klart, er der stor sandsynlighed for, at det ikke er virus. Også den norske pollenekspert Anne Bistrup tager et lignende standpunkt. - Hvis det hjælper at tage antihistaminer, øjendråber og næsespray, er det en indikation på, at der kan være tale om allergi. Desuden påpeger hun, at der er forskel på symptomerne for coronavirus og allergi. Virussymptomerne indebærer øm hals, hoste, feber og åndedrætsbesvær. Ved allergi er det ofte kløe i næse, øjne og gane. Samt at man nyser en del. Men hvis man er i tvivl, er det i denne corona-tid altid en god idé at blive hjemme. Som man kan se på tabellen, er vi på bagkanten af sæsonen for el og hassel lige nu. Samtidig er højsæsonen for elm på vej. Heldigvis er koncentrationen for alle tre rimelig lav. Til gengæld kan man igen i år se, at sæsonen har været skudt i gang nogle uger tidligere end normalt grundet den varme vinter. Birkesæsonen er endnu ikke skudt i gang sydpå, men det kan ikke vare længe. Prognoserne for de kommende uger forudsiger mest tørt vejr og gode chancer for sol. Hvordan vil det påvirke koncentrationen af pollen i luften? Hvis DMI's prognose frem til midten af april rammer plet, ser det ud til, at der kommer gang i pollenspredningen inden længe. Længere perioder med højtrykspræget vejr vil i første omgang betyde, at fronter med regn kommer til at ligge langt fra Danmark. Regn kan ellers i høj grad være med til at holde pollentallet nede. Regner det for eksempel en milimeter i løbet af én time, vil 65 procent af pollenkornene fra birk og bynke være vasket ud af luften. Der er dog udsigt til, at der kan komme enkelte indslag af byger omkring månedskiftet. Samtidig ser det ud til, at nattefrosten slipper sit greb. Luftens temperatur og antallet af solskinstimer har direkte indflydelse på, hvornår og hvor mange pollen planten sender ud i luften. De fleste planter afgiver flest pollen i en tre til fire timers periode, hvor temperaturen stiger mest. Samtidig sender planterne flere pollen ud på en solskinsdag end på en overskyet dag. Det kan godt være, at grænserne i disse tider er lukket, men polllen er en gæst, vi ikke kan holde ude. Hvis vinden kommer fra syd eller øst, samtidig med at vi har højtrykspræget vejr over det sydlige Skandinavien, kan det betyde, at en stor koncentration af pollen sendes mod Danmark. Især birkepollen kan rejse langt på grund af den lette vægt og lille størelse. Den kan uden problemer rejse over 1.000 kilometer. I både Polen og Sverige findes der store områder dækket med Birkeskov. Græspollen falder hurtigere til jorden, fordi de er større og tungere. De holder sig indenfor en radius af cirka en kilometer. Det betyder med andre ord, at jo større pollen er, jo sværere har de ved at holde sig svævende.", "annotations": [], "meta": {}, "annotation_approver": null}
{"id": 566, "text": "I ly af mørket kørte 15 lastbiler fra den italienske hær i nat et stort antal kister med lig ud af byen Bergamo i Norditalien. Aktionen blev nødvendig, da krematoriet i Bergamo ikke kunne følge med de mange ofre for coronavirus i byen, skriver Reuters. Bergamo ligger i Lombardiet, som er den region, der er hårdest ramt af coronavirus. I går registrerede Italien landets højeste dødstal på en enkelt dag: 475. Heraf tegner Lombardiet sig alene for 300. En talsmand for hæren bekræfter, at 15 lastbiler og 50 soldater blev indsat for at flytte lig fra Bergamo til naboprovinser efter en appel fra byen. Lederen af Bergamos kirkegårde, Giacomo Angeloni, sagde tidligere på ugen, at byens krematorium kørte i døgndrift. Der bliver brændt 24 lig om dagen - dobbelt så mange som normalt. Men alligevel kunne man ikke følge med strømmen af nye kister, der hobede sig op i kreamatoriets kirke, hvor bænkene er fjernet for at gøre plads. Samtidig siger Lombardiets guvernør, Attilio Fontana, at regionens læger og sygeplejersker er tæt på bristepunktet. - Jeg er bekymret for, at de kan bukke under fysisk og psykisk, for hvis de skulle bukke under, ville det virkelig være en katastrofe, siger han.", "annotations": [], "meta": {}, "annotation_approver": null}
{"id": 567, "text": "Italien har registreret 475 dødsfald i det seneste døgn som følge af coronavirus. Det er det højeste antal, noget land har registreret på et døgn, skriver nyhedsbureauet AFP. Italien er det land i Europa, som er hårdest ramt af coronavirusset, og det italienske sundhedsvæsen er presset til bristepunktet. For at mindske smitten har landets premierminister, Giuseppe Conte, bedt alle om at holde sig indendøre og kun bevæge sig ud for arbejde, eller hvis de er i livstruende situationer. Derfor er politiet sendt i gaderne for at kontrollere, om folk overholder forbuddet. I alt er 2978 mennesker døde som følge af coronavirus i Italien, viser den seneste opgørelse fra italienske myndigheder ifølge Reuters. I Frankrig, der fra i går indførte udgangsforbud i hele landet, er antallet af dødsfald som følge af coronavirusset også steget. De franske sundhedsmyndigheder oplyser ifølge Ritzau, at antallet af dødsfald er steget med næsten 51 procent i løbet af det seneste døgn. Siden tirsdag er der i Frankrig registreret 89 nye corona-dødsfald. Dermed er det samlede antal døde oppe på 264. Desuden er det samlede antal smittede steget fra 7730 til 9134 siden tirsdag.", "annotations": [], "meta": {}, "annotation_approver": null}
{"id": 568, "text": "Den tidligere amerikanske vicepræsident Joe Biden vinder stort ved Demokraternes primærvalg i delstaterne Florida, Illinois og Arizona. Det skriver flere amerikanske medier, herunder CNN. Joe Biden står til at få 61 procent af stemmerne, mens senator Bernie Sanders står til 22 procent af stemmerne i Florida. Det viser resultater fra 93 procent af valgstederne i delstaten, efter at de sidste valgsteder er lukket natten til onsdag dansk tid, skriver nyhedsbureauet AFP. Med 74 procent af stemmerne talt op i Illinois tager Biden en føring på 59 procent mod Sanders' 36 procent. I Arizona står Biden til 43 procents opbakning, mens Sanders står til at få 30 procent af stemmerne med 66 procent talt op. Biden har takket alle tre stater på Twitter for opbakningen, ligesom han har holdt tale uden publikum, hvor han siger, at det har \"været en rigtig god aften\". Med sejre i Florida, Illinois og Arizona har Joe Biden vundet primærvalg i 19 stater indtil videre. Biden og Sanders kæmper om at blive den siddende amerikanske præsident Donald Trumps demokratiske udfordrer ved præsidentvalget i november. Donald Trump har tirsdag vundet det republikanske primærvalg i Florida og Illinois, hvilket giver ham nok delegerede til at blive partiets nominerede, skriver AFP. En siddende præsident skal igennem et primærvalg for at vinde sit partis nominering, selv om det for det meste er en formalitet. Det var også planlagt, at Ohio skulle stemme tirsdag, men ligesom i andre delstater valgte man her at udsætte valget på grund af den hurtige spredning af coronavirus. Joe Biden var forud for valgstedernes åbning i de tre stater favorit til at tage flest stemmer. Der skal fordeles 219 delegerede i Florida, 155 i Illinois og 67 i Arizona. Tirsdagens primærvalg giver endnu mere momentum til Joe Biden, der indtil videre fører kapløbet om kandidaturet. /ritzau/", "annotations": [], "meta": {}, "annotation_approver": null}
{"id": 569, "text": "Der lyder en infernalsk larm i Rio de Janeiros gader. Tusindvis af brasilianere er gået på altanerne bevæbnet med potter og pander, og med dem protesterer de højlydt mod landets præsident, Jair Bolsonaro. Brasilianerne føler ikke, at landets præsident tager den verdensomspændende corona-pandemi alvorligt nok. Bolsonaro blev verdenskendt, da han som præsident blev testet positiv for corona, få dage efter at han havde trykket hånd med USA's præsident, Donald Trump. Trump er siden blevet testet negativ. Præsident Bolsonaro har efterfølgende talt om et 'vis hysteri' i forbindelse med coronaudbruddet – og så sent som i søndags trykkede præsidenten igen hånd – denne gang med flere tilhængere, mens han stadig ventede på sin efterfølgende test. Bolsonaro har desuden antydet, at ’corona-hysteriet’ er skabt af Kina for at svække konkurrerende nationers økonomi. Ligesom han har udfordret sit eget sundhedsministeriums anbefalinger i forbindelse med krisen. Der er i skrivende stund 529 bekræftede smittetilfælde i Brasilien – og fire dødsfald direkte relateret til corona.", "annotations": [], "meta": {}, "annotation_approver": null}
{"id": 570, "text": "To bedemænd står i hvide og blå heldragter. De bærer ansigtsmasker, briller og handsker. Den ene holder et svejseapparat i hånden. - Vi er klar til at lukke. Må vi lægge hende ned? Manden de spørger hedder Luca Franzese. Det er hans søster, Teresa Franzese, som de er kommet for at hente. Den 1. marts fik hun det dårligt. I løbet af ugen blev det værre. Nu ligger hun i en zinkkiste. Hun blev 47 år og led af en form for epilepsi, men var ellers ved godt helbred. Dødsfaldet gør hende til en af de indtil videre over 2.000 italienere, der har mistet livet til Covid-19. Italien er det land i Europa, som er hårdest ramt af coronavirusset. Indtil videre er flere end 27.000 mennesker smittede, hvoraf 2.745 er blevet raske. Tallene ændrer sig hele tiden, men det voksende antal smittede har efterladt landet med mennesketomme gader og et presset sundhedssystem. Det var først efter Teresa Franzeses død, at familien fandt ud af, at hun var smittet med coronavirus. Til deres store overraskelse var der ingen hjælp fra myndighederne i tiden efter hendes død. Ingen myndigheder eller bedemænd ville hente liget, eller hjælpe familien rent juridisk. Alt de fik at vide var, at de ikke måtte være i nærheden af liget i nogle timer. Et døgn efter sin søsters død havde Luca Franzese ikke hørt fra nogle institutioner eller myndigheder, han havde henvendt sig til. Det fik ham til at sende en bøn ud på sociale medier. Se den i videoen i toppen af artiklen. Det er seks regioner i Norditalien, som er særligt stærkt påvirket af coronavirusset. Men det ændrer ikke på, at hele landet er lukket ned, og premierminister Giuseppe Conte har indført en række regler og begrænsninger for at mindske smitten. Restauranter er lukkede, Vatikanet aflyser fejring af påske, og intensivafdelinger er fyldte. Hver gang en seng står ledig, bliver en ny patient indlagt. Man må kun bevæge sig udenfor, hvis man skal på arbejde, eller hvis der er tale om en livstruende situation. Af den grund har man blandt andet kunnet se videoer med patruljevogne, der kører gennem Italiens gader og beder folk blive hjemme. Efter bedemændene hentede Luca Franzeses søster måtte hverken familie eller præst være med til at begrave hende. Den eneste grund til at familien fik hjælp fra en privat bedemandsvirksomhed var, fordi ejeren havde set Luca Franzeses bøn på nettet. Hele familien er siden blevet testet for coronavirus, og tre ud af familiens syv medlemmer er testet positive. Familien er i karantæne i samme lejlighed, men har fordelt sig i forskellige værelser, så raske og syge ikke sover sammen. I videoen i toppen viser Luca Franzese rundt i hjemmet, hvor han også fortæller, at de har forseglet deres dør for ikke at smitte andre. Derfor får de også hjælp fra familiemedlemmer til at handle ind. Det er Luca Franzeses svogers søster og svogerens bror, der køber ind og placerer varer under familiens altan, som Luca Franzese så hejser op. Du kan se dele af Luca Franzeses videoer oven for eller få et indblik i hele Italiens situation og deres prøvede sundhedssystem", "annotations": [], "meta": {}, "annotation_approver": null}
{"id": 571, "text": "Mens Kina i december og januar stod midt i coronakrisen, der kostede mindst 3.242 kinesere livet, har landet nu tilsyneladende fået overskud til at hjælpe andre. I hvert fald sender kineserne millioner af mundbind og udstyr til at teste for virus til Italien, Iran og andre lande, der lige nu kæmper mod virusset. Se, hvilke lande der får hvad her: Kina modtog selv hjælp fra andre lande, da det stod klart, hvor alvorlig situationen rent faktisk var. - Kineserne har en del erfaringer med coronavirus, som de fleste lande ikke har endnu, og de har udstyr tilovers, de ikke længere har brug for. Der er nu under 8.000 aktivt syge i Kina, og man havde forberedt sig på markant flere, fortæller Philip Khokhar. Den støtte, Kina nu sender den modsatte vej, er dog ikke udelukkende tak for hjælpen, men skal også være med til at rette op på Kinas image, vurderer DR's Asienkorrespondent, Philip Khokhar. - Det handler også om at rette op på Kinas omdømme, som i den grad har fået nogle gevaldige skår, efter at det nu står klart, at de kinesiske myndigheder løj om situationen i Wuhan i lang tid både over for sin egen befolkning og omverdenen. Coronavirusset opstod i november sidste år i byen Wuhan i den kinesiske provins Hubei, der blev langt hårdest ramt. 67.800 personer blev smittet, mens 3.122 døde i byen som følge af virusset. De kinesiske myndigheders håndtering af krisen har siden fået massiv kritik fra resten af verden. - Mange undrer sig over, hvorfor denne slags infektionssygdomme som coronavirusset altid opstår i Kina, og hvorfor de kinesiske myndigheder ikke gjorde mere for at advare både kineserne og resten af verden, forklarer Philip Khokhar. - Præsident Xi Jinping ved udmærket godt, at den kinesiske befolkning også vil stille spørgsmål om, hvad der er foregået, og det er det, Kina forbereder sig på. EU modtager blandt andet to millioner kinesiske operationsmasker som tak for, at EU hjalp Kina i januar. - Nu er vi centrum for coronavirusepidemien, og vi har selv brug for beskyttelsesudstyr. Vi er taknemmlige for støtten fra Kina, siger kommissionsformand Ursula von der Leyen på Twitter. Hjælpen til EU og andre trængte lande er med til at rette fokus på noget andet end Kinas håndtering af coronavirusset. - Det har allerede en effekt nu, hvor folk roser Kina på sociale medier - både i Kina og i resten af verden. Mange vil høre om Kinas hjælp til resten af verden, og i manges øjne vil det formildne den vrede, vi ser mod Kina, vurderer Philip Khokhar. - Kina udfylder også et tomrum. Italien har bedt om hjælp, og ingen kom til hjælp. En stor del af den kinesiske hjælp kommer fra mangemilliardæren Jack Ma, en af verdens rigeste mænd, der står bag handelsgiganten Alibaba. Firmaet arbejder tæt sammen med den kinesiske regering. Blandt andet skal man i visse byer have en QR-kode fra firmaet for at kunne vise, at man ikke er syg, forklarer Philip Khokhar. USA kan snart se frem til en sending medicink udstyr, skriver Jack Ma på Twitter. - Man vil elske i Kina, hvis USA, verden største økonomi, har brug for hjælp fra Kina, verdens næststørste økonomi - på trods af flere års handelskrig, forklarer Asienkorrespondent Philip Khokhar. Se Horisont om Kinas håndtering af coronavirusset og de kinesiske aktivister, der forsøgte at advare mod det, .", "annotations": [], "meta": {}, "annotation_approver": null}
{"id": 572, "text": "- Jeg har været til fodboldkampe i sidste uge og gået på pub og kørt i tog uden rigtig at tænke så meget over det, fordi der ikke rigtig kom nogen meldinger her. Det fortæller Gustav Bang Dahl, der er dansker og studerende på London School of Economics. Han bor i en studielejlighed i den britiske hovedstad. - Det var først, da man virkelig begyndte at sætte ind i Danmark, at det gik op for mig, at det nok var mere alvorligt, end de tager det herovre, fortæller han. På grund af coronaudbruddet er al Gustavs undervisning nu rykket online, hvor forelæsninger og gruppearbejde er erstattet af konferenceopkald. Stort set alle hans studiekammerater er derfor rejst hjem til deres hjemlande, og i aften gør han det samme. - Det er meget på grund af usikkerheden om, hvilke tiltag der vil komme herovre. Der er ikke sket så meget endnu i forhold til derhjemme, men det virker, som om det begynder at rykke lidt, siger den danske studerende, der har udsigt til to ugers hjemmekarantæne ved hjemkomsten til Danmark. Mens flere lande har lukket skoler ned eller ligefrem indført udgangsforbud, har Storbritannien først i dag valgt at følge trop og lukke skolerne på ubestemt tid fra fredag. Der vil dog blive sørget for særordninger for blandt andet børn af hospitalsansatte, og folk som leverer dagligvarer, siger premierminister Boris Johnson. Hvad udelivet angår, har meldingen fra regeringen været at undgå unødvendig social kontakt samt at arbejde hjemmefra, hvis det er muligt. Boris Johnson har opfordret blandt andet pubber til at lukke, men i skrivende stund er der endnu ikke udstedt forbud. Gustav Bang Dahl er ikke den eneste dansker, der har valgt at forlade den britiske hovedstad. Hos dansk KFUK i London-forstaden Hampstead mærker man også danskeres lyst til at komme hjem. Her har organisationen en stor ejendom til unge danskere samt en halv snes lejligheder i nærheden til universitetsstuderende. Også KFUK-forstanderen Palle Baggesgaard Pedersen oplever, at den britiske håndtering af coronaudbruddet har været markant anderledes end derhjemme. - Det er svært at sidde herovre som dansker og se, hvordan det man gør her, er så meget anderledes, end det man gør i Danmark, siger forstanderen. Den store ejendom huser normalt over 50 danske unge, men på grund af coronaudbruddet er de fleste taget tilbage til Danmark. - Midt i sidste uge havde vi 55 beboere, nu er vi nede på ti, fortæller han. - I starten tror jeg ikke, at beboerne tog det så alvorligt. Men efter udmeldingerne fra Danmark i sidste uge, ændrede det sig, siger han. Den seneste tids affolkning har gjort det nemmere for de tilbageværende beboere at holde afstand, fortæller forstanderen. Der kan dog være en udfordring i forhold til måltiderne, der normalt bliver indtaget sammen i spisestuen. - Nu har vi fjernet stole, så vi sidder længere fra hinanden, siger forstanderen, der understreger, at man stadig står klar til at hjælpe danskere i London så vidt muligt, selv om man forsøger at undgå besøg udefra. - Det kan sagtens være, at vi bliver nødt til at isolere os på et tidspunkt, men nu er vi ikke flere mennesker, end at det godt kan lade sig gøre, siger forstanderen. På længere sigt kan det dog blive en udfordring rent økonomisk, hvis der går lang tid, før danskere flytter ind igen. - Forhåbentlig kommer de unge tilbage, når det her er overstået. Sydpå i det centrale London arbejder det politiske Storbritannien på at begrænse coronavirussets konsekvenser. Det gælder blandt andet på det økonomiske område, hvor den britiske finansminister, Rishi Sunak, i går annoncerede en enorm økonomisk hjælpepakke på tre billioner (3.000 milliarder) kroner. Langt størstedelen af beløbet skal gå til lån til erhvervslivet for at forsøge at forhindre, at titusinder af virksomheder går konkurs som følge af corona-krisen. Den økonomiske livline svarer til 15 procent af den britiske BNP. Endnu flere penge kan komme i spil, lyder det fra finansministeren om hjælpepakken, der også skal forsøge at hjælpe almene briter ved blandt andet at fastfryse pressede briters boliglån i tre måneder. Labour-lederen, Jeremy Corbyn, har dog krævet, at regeringen gør mere for jævne briter, der rammes økonomisk som følge af coronavirusset. Regeringen bør blandt andet gøre mere for at undgå, at briter uden fastansættelse ikke står uden indkomst, så de ikke føler sig tvunget til at tage syge på arbejde, lyder det. Både Toyota og Nissan har lukket ned for produktionen på britiske fabrikker i løbet af det seneste døgn. Omvendt planlægger dagligvarekæden Morrisons ifølge at ansætte 3.500 nye medarbejdere for at følge med større efterspørgsel. I skrivende stund har mindst 104 briter mistet livet som følge af coronavirusset, mens 2.626 er bekræftet smittet. I går estimerede de britiske myndigheder dog, at det reelle smittetal kan være på 55.000 tilfælde.", "annotations": [], "meta": {}, "annotation_approver": null}
{"id": 573, "text": "Republikanerne i Senatet i USA har fremlagt en krisepakke på 1.000 milliarder dollar og vil blandt andet give amerikanere kontant støtte under coronaviruspandemien. Krisepakken, der svarer til knap 7.000 milliarder kroner, blev præsenteret af Republikanernes flertalsleder i Senatet, Mitch McConnell, torsdag. Ifølge forslaget vil hver amerikaner i udgangspunktet modtage et beløb svarende til godt 8.000 kroner i støtte. Ægtepar modtager det dobbelte. Kontanthjælpen gives efter behov, men ingen vil få mindre end 4.000 kroner. Ifølge forslaget skal der også gives støtte til børn, således at hvert barn berettiger til en støtte på cirka 3.400 kroner. Republikanerne håber, at pengegaven til amerikanske familier kan få gang i den amerikanske økonomi, der er ved at gå i stå. Krisepakken skal nu fremlægges for Demokraterne i Senatet og debatteres, før der bliver fastsat en dato for en afstemning. Derefter skal forslaget behandles i Repræsentanternes Hus, hvor Demokraterne har flertal, før det til sidst skal underskrives af præsident Donald Trump. - Dette forslag indeholder modige skridt på fire prioriterede områder, som haster og er meget nødvendige, sagde Mitch McConnell, da han fremlagde planen i Senatet. - For det første indeholder dette direkte hjælp til det amerikanske folk. For det andet, hurtig støtte til små virksomheder og deres ansatte. For det tredje, væsentlige skridt mod at stabilisere vores økonomi og beskytte vores arbejdspladser. - Og for det fjerde, mere støtte til vores modige sundhedsarbejdere og patienter, som kæmper mod coronavirusset, sagde han. /ritzau/AFP", "annotations": [], "meta": {}, "annotation_approver": null}
{"id": 574, "text": "Californiens guvernør, Gavin Newsom, har bedt befolkningen i delstaten om kun at gå ud, hvis det er nødvendigt under coronaviruspandemien. Det skriver nyhedsbureauet Reuters natten til fredag dansk tid. Det sker efter blandt andet flere kritiske fremskrivninger af epidemiudviklingen i delstaten, som med omkring 40 millioner indbyggere er USA's mest folkerige. Ifølge Reuters er opfordringen formuleret som en \"bliv hjemme-ordre\", uden at det dog specificeres, præcis hvad det indebærer. Ordren træder i kraft til aften lokal tid, meddeler guvernøren ifølge nyhedsbureauet AFP. Han uddyber ifølge NBC News, at han håber, at folk frivilligt vil følge opfordringen og peger på en \"social kontrakt\". Prognoser har vist, at omkring 56 procent af Californiens befolkning i løbet af de næste otte uger kan blive syge med Covid-19, som er navnet på sygdommen forårsaget af coronavirus. Det vil kræve 20.000 flere sengepladser, end staten aktuelt kan skaffe, oplyser Newsom ifølge Reuters. Han er endvidere bekymret for Los Angeles, USA's næststørste by, som ventes i særlig grad at kunne blive ramt af en voldsom spredning. Her blev en lignende opfordring om at blive hjemme givet kort inden delstatens samlede udmelding. Californien er en af de hårdest ramte stater i USA efter Washington i nordvest og New York i nordøst. Der er ifølge CNN 910 smittetilfælde i Californien og 19 dødsfald, som kan relateres til coronavirus. New York har mindst 5928 bekræftede tilfælde, mens Washington har mindst 1376 bekræftede tilfælde. På landsplan er der registreret mindst 200 dødsfald, skriver Reuters. USA har de seneste dage annonceret en række tiltag for at afbøde smittespredningen, mens der samtidig ventes omfattende restriktioner for ind- og udrejse ved grænsen til Mexico - måske fredag. Det står allerede klart, at grænsen mod nord til Canada snart vil blive lukket for alle unødvendige rejser. /ritzau/", "annotations": [], "meta": {}, "annotation_approver": null}
{"id": 575, "text": "Det skulle egentlig have været et afslappende krydstogt med stop i både Caribien, De Kanariske øer, Frankrig og Italien. Men turen over Atlanten har udviklet sig til lidt af et mareridt for de omkring 50 danskere på det italienske krydstogtskib Costa Luminosa. Efter mindst tre bekræftede tilfælde af coronasmitte ombord har ingen europæiske havne ladet passagererne gå fra borde. Nu ligger skibet i den franske havneby Marseille, hvor kun ganske få af skibets godt 1.400 passagerer fik tilladelse til at gå i land i går. DR Nyheder har været i kontakt med flere af de danske passagerer, der har siddet i isolation i deres kahytter i fem døgn: - Det er meget frustrerende. Det er ved gud meget frustrerende, siger pensionisten Torben Ølholm over telefonen fra sin karantæne på skibet. - Og det er svært at være 'indsat', når man ikke er vant til det. De danske passagerer ved meget lidt om deres skæbne de kommende døgn - og om de overhovedet får lov at gå fra borde i Marseille og eventuelt flyve hjem til Danmark. - Det har været meget meget sølle med informationerne fra skibets side, siger Torben Ølholm, der er afsted med sin hustru. - Det, der er det værste, er, at man ikke ikke får besked. Vi aner ikke en dyt, siger han. Sammen med sin hustru har han befundet sig på Costa Luminosa siden 5. marts, hvor de gik ombord i Florida i USA. Herefter sejlede krydstogtsskibet videre til den caribiske ø Puerto Rico, hvor et italiensk ægtepar blev evakueret fra skibet - begge er senere blevet testet positive for coronavirus. Yderligere passagerer blev evakueret, da skibet for fem dage siden lagde til havn ved øenTenerife. Der er ifølge tale om tre passagerer med \"alvorlige åndedrætsproblemer\", som allerede er blevet flyttet til privathospitaler i selskab med deres medrejsende. Den danske ambassade i Madrid oplyser, at to danskere har forladt skibet på Tenerife. Allerede før ægteparret Ølholms krydstogsferie begyndte, var en ældre italiensk mand på Costa Luminosa blevet evakueret på Cayman-øerne. Her blev han testet positiv for Covid-19 og døde få dage senere. Og nu sidder danskerne og mange andre passagerer så i isolation i deres kahytter i Marseille og ved ikke, om de kan få lov at komme af skibet i Frankrig, der har skærpet sine corona-forholdsregler voldsomt de seneste dage. Ifølge nyhedsbureauet Reuters er de franske myndigheder i færd med at coronateste en række \"mistænkelige tilfælde\" på skibet: - Den regionale sundhedsstyrelse foretager undersøgelser ombord, og vi afventer styrelsens afgørelse af, om passagererne må forlade skibet, siger en talsmand for havnemyndighederne i Marseille (GPMM) til nyhedsbureauet Reuters. Alle danskere ombord på Costa Luminosa har modtaget et brev fra Den Danske Ambassade i Frankrig kort før ankomsten til havnen i Marseille. Af brevet fremgår det, at Udenrigsministeriets Borgerservice følger sagen, men de danske myndigheder afgiver ingen løfter: - Vi håber, at I får lov til at gå i land med henblik på hjemrejse til Danmark, skriver ambassaden til de godt 50 danske passagerer i brevet, der blev udskrevet og omdelt af skibets besætning. - Det vil være de franske myndigheders afgørelse, om passagererne får lov til at forlade skibet ved ankomst i lyset af situationen og sundhedsrisikoen. I den forbindelse bedes I følge de franske myndigheders anvisninger. Udsigten til ikke at vide, hvornår de kan komme af skibet, er mildest talt frustrerende, siger Torben Ølholm. - Det er jo noget presset, at man ikke aner hvornår, hvordan og hvorledes man kommer hjem. Hans største bekymring er, at danskerne er nødt til at blive ombord, mens skibet fortsætter til Savona i Italien, som er det land i verden med det højeste antal dødsofre for Covid-19. Den amerikanske avis har fået adgang til Costa Luminosas logbog, og ifølge skibets egne optegnelser er 24 besætningsmedlemmer sat i isolation på grund af sygdom, mens det samme er gældende for 33 passagerer. Yderligere 17 er sat i samme isolation på grund af, at de har delt kahyt med personer, der er syge. Krydstogtsrederiet Costa Cruises oplyser til DR Nyheder, at 386 passagerer i går fik lov at forlade skibet og gå i land i Marseille, heriblandt 12 danskere. Ifølge Udenrigministeriet er det dog ikke en oplysning, der kan bekræftes af de franske myndigheder. Yderligere passagerer forlader skibet i løbet af i dag, skriver Costa Cruises videre. Rederiet bekræfter samtidig, at skibet vil fortsætte mod Italien, hvor \"man arbejder sammen med lokale myndigheder om at organisere, at de tilbageværende passagerer kan gå fra borde, skriver selskabet i en mail. Costa Cruises ejede også krydstogtsskibet Costa Concordia, som i 2012 gik på grund med flere end 4.000 passagerer og besætningsmedlemmer i det italienske Middelhav, hvor mindst 32 personer omkom.", "annotations": [], "meta": {}, "annotation_approver": null}
{"id": 576, "text": "Coronavirussets tidligere epicenter - millionbyen Wuhan i Kina - er nu årsag til en positiv coronanyhed midt i den ellers kritiske situation i det meste af verden. For første gang siden virussets udbrud er der nemlig ikke kommet nye smittefælde i et døgn i Wuhan. Det oplyser Kinas Nationale Sundhedskommission. Og ifølge DR's korrespondent i Asien, Philip Khokhar tyder alt på, at den kinesiske melding er rigtig. - Man skal have en vis skepsis over for de coronatal, der kommer fra Kina generelt. Men kineserne har været meget forsigtige med at komme med den her melding. Jeg føler mig ret sikker på, at de har gjort deres hjemmearbejde grundigt, før de tør melde sådan en nyhed ud. Jeg tror, den er god nok, lyder vurderingen fra Philip Khokhar. - Det, vi dog stadig mangler at få at vide, er, hvor bredt man tester for smitte i Wuhan. Det får vi stadig ikke særlig mange informationer om, siger han. Mere end er fortsat konstateret smittet med coronavirus i Kina. En af forklaringerne på den positive melding fra Kina er den store indsats, man især har gjort i Wuhan og resten af Hubei-provinsen, fortæller Philip Khokhar. - Grundlæggende har Wuhan været lukket fuldstændig ned i to måneder på en endnu mere voldsom måde, end den man ser mange steder i Europa lige nu. Det har simpelthen været ulovligt at gå ud på nær i nødsituationer, og selv i forhold til indkøb har der været restriktioner. - Folk har været fanget i deres eget hjem, og det er det, der ser ud til at bære frugt nu. Man har også fået sundhedspersonale, udstyr og respiratorer sendt fra hele Kina til Wuhan. Alle kræfter er blevet brugt på at slå ned på udbruddet, siger Philip Khokhar. Trods den positive melding er der dog ikke noget, der tyder på, at borgerne snart bare kan rejse ind og ud af Wuhan. - Myndighederne i Kina ved, at der er stor, stor risiko for, at smitten spreder sig, når man begynder at åbne Kina op igen. Jeg tror, det vil ske med stor forsigtighed, siger Philip Khokhar. Det er også første gang siden udbruddet, at Kina ikke har registreret nogen smittede på et døgn blandt fastboende borgere. Det skriver Reuters. - Fra kinesisk hold lyder det, at smitten faktisk stiger i nogle store kinesiske byer lige nu, fordi folk flyver ind fra andre lande og er smittede. Derfor er jeg ret sikker på, at vi kommer til at se nogle drastiske tiltag fra de kinesiske myndigheder målrettet dem, der vil ind i landet, lyder det fra Philip Khokhar. Men nedgangen i smittetilfælde blandt fastboende kinesere kan allerede nu mærkes i eksempelvis Beijing og Shanghai. Ifølge den kinesiske online platform er mere end 90 procent af Beijings barer og restauranter nu genåbnet. I Shanghai drejer det sig om 87 procent. Og i Beijing er der ifølge Eric Messerschmidt, direktør for Dansk Kulturcenter, igen mange mennesker i gadebilledet. Han skriver løbende statusberetninger fra den kinesiske hovedstad, hvor han bor. - Lyset er på vej i takt med temperaturerne, der i dag er oppe på 22 grader. Magnolietræerne er på nippet til at springe ud, børnene spiller badminton med bedsteforældrene i gården, og syrenbuskene er så småt i gang med at pirke til allergikeren i mig, skriver Eric Messerdchmidt og fortsætter: - På kulturområdet er de store museer og institutioner i hovedstaden begyndt at offentliggøre deres programmer for næste måned, ja, i Shanghai åbnede en række museer i weekenden omend med begrænsninger.", "annotations": [], "meta": {}, "annotation_approver": null}
{"id": 577, "text": "\"Det her er blodigt alvor\" Sådan lyder det fra Frederik Elgh, der er lektor i virologi, til . Han er med i en mailkorrespondance, hvor den svenske statsepidemiolog Anders Tegnell kritiseres i stærke vendinger for hans coronaindsats. Sammenlignet med Danmark svarer Anders Tegnells funktion til den, som direktør i Sundhedsstyrelsen Søren Brostrøm har. Det svenske svar på Sundhedsstyrelsen hedder Folkhälsomyndigheten. Og flere kendte forskere mener ikke, at Folkhälsomyndigheten håndterer coronasituationen godt nok. Det skriver SVT, der har set korrespondancen. Den svenske myndighed er blevet anklaget for at have undervurderet coronavirusset og for at handle for sent. Men denne gang er kritikken endnu hårdere. - Vi er næsten det eneste land i verden, som ikke gør alt, hvad vi kan for at mindske smittespredningen. Dette her er alvor, siger Frederik Elgh. Ifølge SVT bliver Folkhälsomyndigheten i beskederne beskyldt for manglende kompetencer og viden. En kritik Anders Tegnell afviser. - Vi er en myndighed på 500 personer med forskellige kompetencer. Der findes ingen andre i landet på vores niveau, siger han. En af dem, der er også er med i mailtråden, er Joachim Rocklöv, der er professor i epidemiologi og folkesundhedsvidenskab. I en af beskederne spørger han ifølge SVT til Folkhälsomyndigheten prioriteringer: - Hvor mange liv er de villige til at ofre for at undgå at lukke ned og risikere, at det får store konsekvenser for landets økonomi, spørger han blandt andet. Anders Tegnell afviser, at den svenske økonomi spiller ind i beslutningerne om, hvordan Sverige skal håndtere coronakrisen. - Økonomien kommer i anden række, . Det er Anders Tegnell, der tegner de store linjer for Sveriges håndtering af coronasituationen lige nu. Sverige håndterer på mange måder coronakrisen anderledes, end vi for eksempel gør her i Danmark. Først nu er man begyndt at sende gymnasie- og skoleelever hjem, og landets grænser er forsat åbne for EU-borgere. Butikker og centre er også åbne for kunder. Mere end mennesker er lige nu konstateret smittet med coronavirus i Sverige. De svenske journalister spørger gang på gang Anders Tegnell: \"Hvorfor gør vi ikke som i Danmark og resten af verden?\" Vi har spurgt ham om det samme, og han svarer blandt andet, at Damark og Sverige ikke umiddelbart kan sammenlignes, fordi det i Sverige i høj grad er de lokale myndigheder, der beslutter, hvad de synes, der er bedst: Han mener, Danmark har reageret lige lovlig hurtigt. Og at der fx er mange negative konsekvenser ved at lukke skolerne. - Man risikerer at sende en masse elever ud, som omgås en masse andre, med risiko for mere smitte for eksempel af de ældre. Og samtidig risikerer man, at sundhedsvæsenet mister arbejdskraft af samme grund: Mange svenskere har rettet deres kritik af Sveriges håndtering af coronavirusset direkte mod Anders Tegnell selv. Blandt andet vakte det undren, at Tegnell valgte at rejse til Somalia 8. marts for at hjælpe til med at opbygge det somaliske sundhedssystem, mens han overlod håndteringen af coronakrisen til sin stedfortræder. I begyndelsen af måneden gik et klip af Tegnell, der hoster i sine hænder under en pressekonference, viralt, hvilket han betegner som en del af en had- og mobbekampagne mod ham.", "annotations": [], "meta": {}, "annotation_approver": null}
{"id": 581, "text": "Mens skisportsstedet i Trysil i Norge er blevet tvunget til at lukke i kampen mod coronavirusset, er pisterne fulde af skiturister på den anden side af grænsen i Sälen i Sverige. Begge skisportssteder drives af Skistar, der vælger at følge de respektive landes anbefalinger. - Vi arbejder dagligt med at følge anbefalingerne fra primært sundhedsmyndighederne, siger Jonas Bauer, der er administrerende direktør for Skistar Sälen. I modsætning til herhjemme må større grupper på op til 500 personer stadig samle sig i Sverige, og derfor er der også stadig afterski med op til 499 gæster på barerne i området. - Hvis der havde været en overhængende fare, ville myndighederne ikke sige, at det var okay. Jeg er ikke bekymret, siger Anders Bjernulf, der er administrerende direktør for Destination Sälenfjällen. Ikke desto mindre sætter skisportsstedet snart nye sikkerhedsforanstaltninger i værk. - I weekenden flytter de store afterski-arrangementer udendørs, siger Anders Bjernulf. Der er dog også skiturister, der overvejer helt at holde sig fra barerne i Sälen i aften. - Jeg er lidt skeptisk. Min mor har sagt, at jeg ikke må tage til afterski og blive smittet, siger Elvira Persman til SVT. I denne uge er der i alt omkring 25.000 gæster fra både udlandet og andre af Sverige i Sälen. Sverige håndterer på mange måder coronakrisen anderledes, end vi for eksempel gør her i Danmark. Det kan du læse mere om . Først nu er man begyndt at sende gymnasie- og skoleelever hjem, og landets grænser er forsat åbne for EU-borgere.", "annotations": [], "meta": {}, "annotation_approver": null}
{"id": 582, "text": "Hospitaler i Norditalien er lige nu fyldt til bristepunktet. For antallet af coronasmittede i Italien - og især i den nordlige del af landet - fortsætter opad, mens sundhedspersonale får sværere og sværere ved at følge med. Nye videooptagelser fra optaget på et hospital i byen Bergamo i Lombardiet er nu blevet et billede på, hvor alvorlig situationen er i Italien og for landets sundhedsvæsen. - Jeg har aldrig været så stresset i mit liv, lyder det fra en anæstesilæge på det ifølge Skyd News hårdest belastede hospital i Bergamo. - Jeg er normalt vant til stressede situationer og svære valg. Men man når til et punkt, hvor man indser, at man ikke er nok. Vi gør vores bedste, men måske er det ikke nok, siger lægen. Og Lombardiets guvernør Attilio Fontana bekræfter, at regionens sygeplejersker og læger er tæt på bristepunktet. - Jeg er bekymret for, at de kan bukke under fysisk og psykisk, for hvis de skulle bukke under, ville det virkelig være en katastrofe, . Italien er det land i verden, der officielt har registreret flest coronarelaterede . - Personale arbejder sig selv helt ned i et forsøg på at forhindre, at patienternes tilstand forværres yderligere. De prøver at forhindre, at de smittede dør, skriver Sky News i en reportage fra de overfyldte stuer på hospitalet i Bergamo. - I grupper samler personalet sig om nye patienter, der kommer ind. De anlægger drop og iltapparater. Uden ekstra ilt vil patienternes tilstand hurtigt forværres. Det ligner en intensivafdeling, de kommer ind på, men det er i virkeligheden bare en ventestue, skriver journalist Stuart Ramsay, der har besøgt hospitalet. Sky News er et af de første medier, der er blevet inviteret indenfor på hospitalet i den her tid for at vise, hvordan coronakrisen ser ud lige nu i en af Italiens hårdest ramte områder. For de allermest syge patienter er ansigtet gemt bag plastik, og alle er iført beskyttelsesdragter. Stemningen er frygtelig hektisk, beretter . Fra hospitalets beredskabschef Roberto Cosentini lyder det: - Den her virus er en massiv belastning for vores sundhedssystem. Vi tager hver dag imod 50-60 patienter, der kommer med akutte lungeproblemer. De fleste af dem har brug for meget høje mængder ilt. Mere end 4.000 mennesker har mistet livet som følge af coronasmitte i Italien. Det fremgår af . Og de seneste dage er kurven fortsat opad. I Bergamo kan krematoriet ikke følge med de mange ofre for coronavirus i byen. Forleden kørte lastbiler fra den italienske hær et stor antal kister med lig ud af byen på grund af krematoriets manglende ledige kapacitet. Lederen af Bergamos kirkegårde, Giacomo Angeloni, sagde , at byens krematorium kører i døgndrift. Der bliver brændt 24 lig om dagen - dobbelt så mange som normalt. Men alligevel kunne man ikke følge med strømmen af nye kister, der hobede sig op i krematoriets kirke, hvor bænkene er fjernet for at gøre plads.", "annotations": [], "meta": {}, "annotation_approver": null}
{"id": 583, "text": "Det er næsten det værst tænkelige scenario for passagerer lige nu: At blive sat af i det nordlige Italien - coronavirussets epicenter i Europa. Men de knap 50 danske krydstogtpassagerer ombord på det italienske skib Costa Luminosa har intet valg. For efter at have ligget en hel dag i den franske havneby Marseille, stod det i aftes lysende klart, at det ikke var alle passagerer, de franske myndigheder var interesseret i at lade gå i land. Og derfor ligger skibet nu i den italienske by Savona efter at have været afvist flere steder på grund af mistanke om coronasmittede ombord. Passagererne på Costa Luminosa er her til morgen stået op til udsigten af en gabende tom havn i Savona - hvilket står i stor kontrast til situationen de forlod i Marseille, fortæller Fernando Oberreuter, der er afsted med sin kone Inge Møller. - Der er ingen busser eller velkomstkomité, der venter på os. Det kan ikke være godt nyt, at ingen venter på os her, mener Fernando Oberreuter, der har været ombord siden 5. marts. - Vi har intet hørt fra Danmark eller på skibet. Kun at vi skal blive på vores værelser, fortæller Fernando Oberreuter. Frustrationenen er udbredt blandt de danske passagerer, der gerne ville have været af i Marseille, og for hvem turen har været lidt en prøvelse. Men hvorfor overhovedet tage på et krydstogt, der oprindeligt skulle have været endt i Venedig i disse corona-tider? Ifølge John og Kirsten Kejlhof, der kalder sig erfarne krydstogtturister og selv har planlagt turen, troede de først, at krisetiderne hurtigt ville være overstået, siger John Kejlhof. - Vi overvejede faktisk ikke at aflyse, og hvis vi gjorde, havde det betydet, at vi ville smide 30.000 kroner lige ud af vinduet, og der var heller ikke noget rejseforbud mod de andre destinationer. Men i bagklogskabens klare lys kan jeg godt se, at det skulle vi måske have tænkt over, selvom vi ikke ville have haft en afbestillingsforsikring, der kunne have dækket, siger han og tilføjer: - Sådan en rejse er jo ikke et impulskøb, det er noget, nogle af os planlægger i meget lang tid, endda år i forvejen. Det vil Costa jo ikke godskrive, at man annullerer. Men de burde have sagt, 'okay, vi sejler ikke over Atlanten, for de har jo vidst, at der var coronasmitte ombord.' Ifølge 71-årige Aase Madsen, der er afsted med sin mand Lars, der sidste år blev opereret for lungekræft, tog de kun afsted efter at have fået grønt lys fra deres læge i slutningen af februar. - Rederiet (Costa Cruises, red.) lovede os, at alle ville blive undersøgt, inden de kom ombord. Det lød, som om der var styr på det, og derfor gik vi ombord, siger Aase Madsen. Politimyndigheden i Marseille oplyser til nyhedsbureauet Reuters, at der er blevet foretaget 75 corona-test på Costa Luminosa. Heraf testede 36 personer ombord positive for Covid-19. Så vidt vides er ingen danskere blandt de smittede. Undervejs på skibets tur fra Caribien til Europa er flere passagerer blevet sat af. Det gjaldt blandt andet et ægtepar i Puerto Rico, der efterfølgende er blevet testet positiv i sidste uge. Hos rejseselskabet MyCruise, Øster Lindet og Benns rejser forsvarer de krydstogtet - også selvom tidspunktet måske ikke har været det bedste, fortæller direktør i Øster Lindet Rejser Kirsten Wichmann, der har tre passagerer ombord på Costa Luminosa: - Tro mig, havde jeg kunnet se i krystalkuglen, hvordan det ville eskalere, da gæsterne forlod Danmark den 3. marts, var ingen kommet afsted. - Vi troede, at når de kom til Italien den 3. april ville landet være åbent igen, og dybest set, på det tidspunkt, var det kun to steder, Veneto og Piemonte, der var lukket. Og kun til den 3. april. Så vi tænkte, at det ville være åbent, når vi ankom den 5. april. Der var jo ikke tale om hverken USA eller noget, det var kun Italien og Kina i fokus. Vi troede ikke, der ville være fare på færde, og på det tidspunkt var der ingen dårlig samvittighed over at sende dem afsted, siger Kirsten Wichmann, der understreger, at hun er i tæt dialog med ambassaden i Rom. - Vi er nødt til at stå sammen om at få dem hjem. Vi have dem fra borde, siger hun. Da skibet forlod Florida den 5. marts og et par dage senere lagde til kaj i Puerto Rico var situationen i Italien allerede godt kendt; Knap 200 var omkommet, og der var flere end 4.500 smittetilfælde. I dag - 14 dage senere - ser tallene helt anderledes ud. Flere end 4.000 døde og 47.000 smittetilfælde. Hjem kommer danskerne dog - det forsikrer ambassadøren i Rom, Erik Vilstrup Lorenzen. - Én ting er sikkert: Når de lørdag morgen ankommer til Italien, er det slut – de skal ikke sejle rundt mere. Og vi får dem hjem, siger han og understreger, at der i Italien ikke vil være nogen som helst overvejelser om, hvorvidt passagererne må forlade skibet - sådan som det var tilfældet i Marseille. Det er dog ikke en garanti for, at hjemturen ikke kan blive mere kaotisk end vanligt med flere mellemlandinger og forskellige transportformer, siger han. Siden skibet forlod Tenerife for knapt en uge siden har flere af danskerne siddet isoleret på deres værelse og i deres kahytter, og de har flere gange fået målt deres kropstemperatur for at tjekke, at de ikke havde feber. Og de kan ligeså godt forberede sig på, at for at komme hjem, skal de også gennem et lægetjek i Italien. Viser det sig, at nogle af dem skulle være smittet med coronavirus, kan det dog komplicere hjemrejsen, men er de smittefri, kan de nøjes med at gå i 14 dages karantæne efter ankomsten til Danmark - noget, der gælder alle danskere, der vender hjem fra udlandet. DR Nyheder har spurgt Costa Cruises til, hvorfor man valgte at sejle fra Florida over Atlanten til det højrisikoområde, det nordlige Italien er, og eksempelvis ikke vendte om fra Puerto Rico til Florida i stedet for at sejle rundt i seks døgn. - Restriktioner for at gå ombord for passagerer fra nogle italienske områder var dem, der kom fra de lokale italienske myndigheder den 5. marts. - Vi blev først 14. marts orienteret om, at de gæster, der forlod skibet i Puerto Rico, blev testet for coronavirus, skriver selskabet i en mail.", "annotations": [], "meta": {}, "annotation_approver": null}
{"id": 584, "text": "Det er bestemt ikke småpenge, Den Europæiske Centralbank (ECB) nu vil pumpe ud i den europæiske økonomi. Sent i aftes lancerede eurolandenes centralbank en hjælpepakke på svimlende 5.604 milliarder kroner, som skal hjælpe landene igennem coronakrisen. Pengene skal bruges på at opkøbe værdipapirer i eurolandene, så de kan holde gang i deres økonomier. Og der er tale om storindkøb fra centralbankens side, forklarer DR’s EU-korrespondent, Ole Ryborg. - Det er et stort beløb. Også større end både banker og andre havde forventet og håbet på fra Den Europæiske Centralbanks side. Det kan man også se her til morgen, hvor markedet har reageret positivt på meldingen, siger han. - Derudover har centralbanken også sagt, at den er klar til at gøre mere, hvis det skulle blive nødvendigt. Og det bliver det formentlig, tilføjer han. Det er ikke kun den danske regering, der i disse dage kaster den ene økonomiske redningskrans efter den anden ud for at holde hånden under virksomheder og erhvervsliv. Det gør man også i de 19 lande, der er med i eurosamarbejdet. Men det er bestemt ikke billigt, og derfor har landene selv behov for at kunne låne penge til de mange hjælpepakker. Når lande skal låne penge, gør de normalt ved at udstede statsobligationer, som de så sætter til salg. Hvis der er mange købere, stiger kursen, mens renten falder. Det samme er tilfældet for de store virksomheder, der udsteder virksomhedsobligationer i stedet for at låne pengene i bankerne. - Nu har Den Europæiske Centralbank sagt, at den er en storkøber, som er parat til at købe både stats- og virksomhedsobligationer for mere end 5.600 milliarder kroner. Det betyder med andre ord, at både lande i eurozonen og virksomheder kommer til at kunne låne penge ved at udstede obligationer til en lav rente, forklarer Ole Ryborg. - Det er selvfølgelig godt nyt, når man får behov for at låne rigtig mange penge. Den nye hjælpepakke fra centralbankens side kommer oven i den, der blev præsenteret i sidste uge på knap 1.000 milliarder kroner. Den var både målrettet de små og mellemstore virksomheder, der lige nu kæmper en hård kamp for at kunne betale regninger og løn til deres medarbejdere, og de store virksomhedskoncerner, som ligeledes har problemer med at holde gang i produktionen. - Centralbanken har ligesom mange lande indset hen over weekenden, at den første pakke ikke var stor nok. Hvis man lægger beløbene sammen, er centralbanken nu klar til at poste mere end 6.570 milliarder kroner ud i økonomien, siger Ole Ryborg. Men det skal også ses i lyset af, at formanden for Den Europæiske Centralbank, Christine Lagarde, i sidste uge sendte chokbølger igennem den europæiske økonomi, da hun i sidste uge blev spurgt ind til de såkaldte \"kreditspænd\". - Det pressemøde var intet mindre end en kæmpe katastrofe, siger Ole Ryborg. Kreditspænd er kort fortalt den renteforskel, der er på de forskellige landes statsobligationer. Hvis man som investor stoler på, at et land kan betale pengene tilbage, er man også parat til at købe statsobligationer til en høj kurs, fordi risikoen er så lav. Er man derimod nervøs for, om staten kan indløse statsobligationerne, vil man ikke betale meget for dem – og så stiger renten, som man har set det i Italien. Det er det EU-land, der er blevet hårdest ramt af coronasmitten, og landet kæmper oven i det med en dårlig økonomi og en gæld, der svarer til 135 procent af landets bruttonationalprodukt. - Lige nu stoler markedet eksempelvis mere på de tyske statsobligationer end de italienske, og derfor er forskellen vokset i den seneste tid, forklarer Ole Ryborg. Men i sidste uge udtalte Christine Lagarde, at det ikke er Den Europæiske Centralbanks opgave at indsnævre det stigende kreditspænd, vi har set. - Markedet opfattede det sådan, at hun var ligeglad med, om der var højere renter på italienske statsobligationer. Øjeblikket efter steg renten på italienske statsobligationer med 2,6 procentpoint. Det kom oven i den krise, Italien i forvejen befinder sig i, og kritikken var efterfølgende enorm, siger Ole Ryborg. Christine Lagarde undskyldte efterfølgende for sin udtalelse. Men ifølge Ole Ryborg har hun tabt troværdighed, og det forsøger hun nu at modarbejde med det nye udspil. - Det bliver op ad bakke for Christine Lagarde, for hun har virkelig dummet sig. Hun forsøger nu at sige, at centralbanken er klar til at gøre alt, hvad der er nødvendigt, for at berolige markederne. Men sagen er den, at ord er meget, meget vigtige i de her tider. Hun er nødt til at genopbygge sin troværdighed, og derfor blev hun nødt til at smide 7.600 milliarder kroner på bordet, siger Ole Ryborg. Ifølge Mikael Olai Milhøj, der er senioranalytiker i Dansk Bank, gør Christine Lagarde op med sin politikerfejl. - Forhåbningen er, at de nye opkøb kan være med til at lægge en dæmper på de rentestigninger, vi har set både i statsobligationsrenterne for især Italien, men også i kreditmarkedet som helhed, skriver han i en analyse. - Lagarde prøver med sin nye tiltag at signalere, at hun, ligesom sin forgænger (Mario Draghi, red.), også vil gøre \"whatever it takes\" (hvad det kræver, red.) for at holde hånden under euroen og europæisk økonomi. ECB siger fortsat, at den står klar til at gøre mere om nødvendigt, lyder det fra Mikael Olai Milhøj.", "annotations": [], "meta": {}, "annotation_approver": null}
{"id": 585, "text": "Den Europæiske Centralbank (ECB) har sent onsdag aften lanceret en hjælpepakke på 750 milliarder euro for at afhjælpe den europæiske økonomi under coronaviruskrisen. Det oplyser ECB ifølge nyhedsbureauet AFP. Banken vil foretage støtteopkøb i markederne af værdipapirer udstedt af både offentlige og private institutioner. Coronaviruspandemien har gjort stor skade på alle internationale markeder, hvilket har skabt bekymring for en alvorlig recession som den under finanskrisen i 2008. Støtteopkøbene vil blive gennemført frem til udgangen af 2020, eller indtil at bankerne vurderer, at coronaviruskrisen er ovre. Centralbanken oplyser samtidig, at den fuldt ud er parat til at øge opkøbene. Formand for ECB Christine Lagarde skriver på Twitter efter lanceringen, at \"ekstraordinære tider kræver ekstraordinære handlinger\". - Der er ingen grænser for vores forpligtigelse over for euroen. Vi er fast besluttede på at bruge vores værktøjers fulde potentiale inden for vores mandat, skriver hun. Også Frankrigs præsident, Emmanuel Macron, bakker op om hjælpepakken på Twitter. - Fuld støtte til aftenens formidable handlinger fra ECB. - Det er op til os europæiske lande at være klar ved at hjælpe med en budgetteknisk indgriben og stærkere økonomisk sammenhold inden for Euro-zonen, skriver Emmanuel Macron. Senioranalytiker hos Danske Bank Mikael Olai Milhøj siger, at han er overrasket over beløbets størrelse. - Vi forventede, at ECB ville annoncere en markant forøgelse af deres opkøbsprogram, men størrelsen på programmet er alligevel større, end vi havde ventet. - Vi ser ECB's annoncering som endnu et positivt skridt i forhold til at undgå, at den nuværende situation udvikler sig til en længerevarende recession. Hjælpepakken kommer oveni udvidelsen af et eksisterende opkøbsprogram på 120 milliarder euro, der blev lanceret i sidste uge. Aktiemarkedet i Tokyo i Japan åbnede torsdag morgen lokal tid med en stigning på to procent efter nyheden om ECB's hjælpepakke, skriver AFP. Nyheden var også godt nyt for de amerikanske oliepriser, der ifølge AFP er steget med 17 procent efter at være faldet til det laveste niveau siden 2002. /ritzau/", "annotations": [], "meta": {}, "annotation_approver": null}
{"id": 586, "text": "Kina vil udvise amerikanske journalister fra tre amerikanske aviser. Det oplyser det kinesiske styre onsdag lokal tid. Dermed eskaleres en igangværende konflikt mellem verdens to største økonomiske magter, som har bredt sig ud til også at omhandle udbruddet af coronavirusset og pressefrihed. Kina oplyser, at landet svarer igen på USA's restriktioner mod kinesiske journalister. Det sker ved at trække presseakkrediteringen tilbage for amerikanske korrespondenter fra New York Times, Wall Street Journal og Washington Post, hvis akkrediteringer gælder indtil udgangen af 2020. Den amerikanske udenrigsminister, Mike Pompeo, siger, at Kinas beslutning frarøver både Kinas og verdens borgere vigtig information om udbruddet af coronavirusset. Det kinesiske tiltag er en drastisk optrapning af konflikten, som i sidste måned fik USA til at bede kinesiske statsmedier på amerikansk grund om at registrere sig som udenlandske ambassader. Kina har siden hen udvist tre korrespondenter fra Wall Street Journal, to amerikanere og en australier. Det skete som reaktion på en kronik, som avisen havde bragt, der kaldte Kina for \"Asiens virkeligt syge mand\". USA nedskalerede derefter arbejdstilladelsen for en række journalister, der havde fået tilladelse til at arbejde i USA, fra fire statsejede kinesiske medier fra 160 til 100. Som årsag lød det, at Kina havde slået hårdt ned på den frie presse internt i landet. Den seneste udvikling i konflikten har således udviklet sig til et verbalt slagsmål mellem USA og Kina omkring udbruddet af coronavirus. USA's præsident, Donald Trump, har på Twitter kaldt coronavirusset for \"et kinesisk virus\". Kina oplyser onsdag, at de amerikanske journalister, der bliver udvist, ikke må arbejde i hverken fastlands-Kina, Hongkong eller Macau. De skal nu aflevere deres pressekort inden for ti dage. Udvisningen ventes at påvirke mindst 13 journalister fra de tre amerikanske aviser, oplyser en organisation for udenlandske korrespondenter i Kina. /ritzau/Reuters", "annotations": [], "meta": {}, "annotation_approver": null}
{"id": 587, "text": "Michael Reiters svigerforældre bor i en forstad til Milano - et af de steder, der har været værst ramt af smitte med coronavirus i Europa. Svigerforældrene Caterina og Armando, der er midt i 70'erne, er plaget af hjerteproblemer og har ingen til at hjælpe sig med at handle og hente medicin. - Det er et kæmpe problem for dem, og det er det også for os. De sidder isoleret i deres lejlighed, uden at der er nogen til at hjælpe dem, fortæller Michael Reiter i programmet Horisont. Han har været gift med italienske Marga i 10 år - og indtil nu har hendes bror kunnet hjælpe det ældre ægtepar. Men det kan han ikke længere. Italien er det land i Europa med flest corona-smittede. Der er nu over 27.000 mennesker smittet, og tallet ændrer sig dagligt. For at mindske smitten har landets premierminister, Giuseppe Conte, bedt alle om at holde sig indendøre og kun bevæge sig ud for arbejde eller i livstruende situationer. Det betyder også, at man ikke kan rejse fra kommune til kommune, så Margas bror kan ikke længere hjælpe Katarina og Almando. - Det betyder, at de her to gamle mennesker med hjerteproblemer selv skal gå ud og klare deres indkøb. De har et par gamle brugte engangsmasker, som de har fundet et eller andet sted – og tilsvarende engangshandsker, men det er alt, hvad de har af beskyttelse, fortæller Michael Reiter, der sammen med sine kone næsten dagligt har kontakt til dem over telefonen. Restauranter er lukket, Vatikanet aflyser fejring af påske, og intensivafdelinger er fyldte. Hver gang en seng står ledig, bliver en ny patient indlagt. Italienerne må kun bevæge sig udenfor, hvis de skal på arbejde, eller hvis der er tale om en livstruende situation. På de sociale medier kan man se videoer med patruljevogne, der kører gennem Italiens gader og beder folk blive hjemme. - Det er en svær situation – og det er især en svær situation, når man ser billederne dernede fra, og man hører om situationen på intensivafdelingerne. Margas forældre er utroligt bange for at blive smittet og ende i en situation, hvor der ikke er nogen, der kan hjælpe dem. - Ultimativt har vi gjort os tanker om, at hun ikke vil kunne være tilstede og hjælpe, hvis situationen skulle blive kritisk for hendes forældre. Hvis de skulle dø af det her, så ved vi aktuelt ikke, hvordan man skulle være i stand til at foretage en begravelse. Det er den slags tanker, vi gør os her i Berlin lige i øjeblikket, fortæller Michael Reiter - Det er en absurd tanke, at det her feriemål, det her refugium, som vi altid har haft hos Margas familie, at det nu har forvandlet sig til noget, der minder om en katastrofefilm, som er en katastrofe. Se hele Michael Reiters fortælling i", "annotations": [], "meta": {}, "annotation_approver": null}
{"id": 633, "text": "Store mængder regn og blæst var skyld i oversvømmelser flere steder i Ribes bymidte i løbet af eftermiddagen i går. Det tvang Christian Brinch til at holde sig vågen for at prøve at holde vandet ude af sit hus. - Det siver stadig ind af væggene. Vi holder det kørende med pumper, men jeg har ikke rigtig sovet i nat, fortæller han. Men nu lysner det endelig for Christian Brinch og naboerne, for her til morgen har man endelig kunnet åbne Kammerslusen, så regnvandet kan blive ledt ud i Vadehavet. - På grund af blæsten i nat har sluseportene været lukket det meste af tiden. Det har betydet, at vandet absolut ikke er faldet inde i Ribe by. Nogle steder er det steget, siger beredskabschef ved Sydvestjysk Brandvæsen, Jens Mølgaard. Han forventer, at vandstanden i byen vil falde i løbet af formiddagen. Det er ikke kun Ribe, som har kæmpet med oversvømmelser. Ifølge Vejdirektoratet har vandet medført afspærringer på flere motorveje. Ved Aalborg drejer det sig om et spor og en afkørsel på E45 Frederikshavnsmotorvejen fra Nørresundby mod Sæby ved Vodskov. Ved Vejle har man måttet lukke gennemkørselsvejen Ibækvej i begge retninger. Desuden advarer Vejdirektoratet bilister om .", "annotations": [], "meta": {}, "annotation_approver": null}
{"id": 588, "text": "Et plejehjem i Seattle er meget hårdt ramt af Covid-19, og dødstallet stiger dag for dag. De amerikanske sundhedsmyndigheder har bekræftet, at i alt 129 tilfælde af coronavirus kan relateres til plejehjemmet, skriver . Af dem er 81 beboere på plejehjemmet, mens 34 er medarbejdere. De resterende 14 smittede er gæster, som har besøgt deres pårørende. Siden i går har myndighederne bekræftet, at yderligere fem personer har mistet livet. Det bringer dødstallet op på 35 personer, hvilket svarer til over halvdelen af dødsfaldene i staten Washington. var medarbejdere gået syge på arbejde, hvilket har været medvirkende årsag til, at virusset er blevet massivt spredt. Efterforskere hos de nationale sundhedsmyndigheder er dog ikke lykkedes med at finde en specifik medarbejder, som skulle have spredt virusset. På et pressemøde peger Dr. Jeff Duchin fra de nationale sundhedsmyndigheder på, hvorfor syge medarbejdere fortsatte med at gå på arbejde, selvom coronavirusset var begyndt at sprede sig i USA. - De har brug for pengene. De har ikke sygeorlov. De genkender ikke symptomerne. De ignorerer symptomerne, siger Jeff Duchin, der fortæller, at udbruddet begyndte i midten af februar, hvor folk ikke på samme måde var opmærksomme på virusset. Myndighedernes undersøgelse viser, at der langt fra var nok personligt beskyttelsesudstyr på plejehjemmet til medarbejderne. Ligeledes var der heller ikke noget så basalt som håndsprit, viser undersøgelsen. Flere pårørende til beboere har også tidligere fortalt til , at plejehjemmet ikke viste nogen tegn på, at der var et virusudbrud undervejs. - Vi sad alle og spiste, drak, sang og klappede til musikken, sagde Pat McCauley, der havde besøgt en ven tidligere i marts.", "annotations": [], "meta": {}, "annotation_approver": null}
{"id": 589, "text": "Der er et ekstraordinært stort tryk på internettet i de her corona-dage, hvor millioner af europæere arbejder hjemmefra, og hvor mange får ventetiden til at gå med at streame film og tv-serier. Derfor frygter EU’s kommissær for det indre marked, Thierry Breton, at hele den digitale infrastruktur ikke kan følge med, fordi der er så meget pres på. Han opfordrer nu streamingtjenester, teleudbydere og almindelige mennesker til at skrue ned for billedkvaliteten, når det ikke er nødvendigt med HD-opløsning, så nettet ikke bliver overbelastet. På den måde kan man ifølge kommissæren sikre, at folk fortsat kan arbejde fra hjemmearbejdspladsen, så økonomien ikke går helt i stå. - Vi har alle et fælles ansvar for at sikre, at internettet fungerer problemfrit under denne kamp mod virusudbredelsen, lyder det i en udtalelse fra kommissæren, der selv har været direktør for den franske telekoncern Orange. Meldingen kom i aftes, efter at Thierry Breton havde talt med Reed Hastings, der er administrerende direktør for Netflix, som har 130 millioner abonnenter på verdensplan. En talsperson for streaminggiganten siger til , at man bakker op om målsætningen, og at Netflix ”i mange år har fokuseret på at styrke netværkseffektiviteten”. Det betyder blandt andet, at Netflix allerede i dag tilpasser streamingkvaliteten efter den netværkskapacitet, der er til rådighed. EU-kommissæren og Netflix-direktøren skal tale sammen igen senere i dag. Men Netflix er ikke den eneste it-gigant, der har travlt i disse dage. Facebook har ifølge administrerende direktør Mark Zuckerberg oplevet en ”stor stigning” i aktivitetsniveauet i de seneste dage. Og i Storbritannien, hvor folk nu også bliver opfordret til at arbejde hjemmefra, har TalkTalk, der er en af de store internetudbydere, siden mandag haft et større pres på deres netværk. Det samme har teleudbyderen Vodafone, som dog understreger , at de godt kan følge med efterspørgslen.", "annotations": [], "meta": {}, "annotation_approver": null}
{"id": 590, "text": "- Det er seriøst. Så tag det seriøst! Sådan lød appellen fra den tyske kansler, Angela Merkel, her til aften, hvor hun for første gang i sin lange politiske kanslerkarriere talte til den tyske befolkning på nationalt tv i forbindelse med coronakrisen. - Siden genforeningen af Tyskland. Nej, siden Anden Verdenskrig har vi ikke haft en udfordring i vores land, som afhænger så meget af, at vi solidarisk agerer i fællesskab. I den usædvanlige tale gjorde Angela Merkel klart, at hun gerne vil være helt åben omkring den aktuelle situation i Tyskland og den tyske regerings planer, så der ikke er noget at være i tvivl om, og så de udlagte retningslinjer kan blive mere gennemskuelige og dermed nemmere at følge. - I øjeblikket er afstand kun et udtryk for omsorg. Antallet af smittede med coronavirus har især i de seneste dage været støt stigende og er nu oppe på 10.000 i Tyskland. 26 er døde som følge af smitten. Regeringen i Tyskland og de tyske delstater har indført en række tiltag for at begrænse tyskernes fysiske kontakt til hinanden og dermed mindske smittespredningen. Senest har de valgt at lukke stort set al butikshandel ned i hele landet. Det tyske Robert Kock-Institut - som svarer til Statens Serum Institut i Danmark - advarede tidligere i dag mod en yderligere betydelig stigning i antallet af coronasmittede. - Hvis vi ikke formår at reducere kontakten mellem mennesker effektivt i de næste uger, så er det muligt, at vi om to til tre måneder har op til ti millioner smittede i Tyskland. Vi kan alle bidrage til, at det scenarie ikke bliver til virkelighed, sagde direktør for instituttet Lothar Wieler ved et pressemøde. I et forsøg på at forhindre det bad Wieler også tyskerne om at overholde tiltagene, som myndighederne er kommet med. Den tyske regering regner med, at befolkningen vil følge deres retningslinjer, og at de seneste stramninger med lukningen af butikkerne vil medføre, at folk begrænser den fysiske kontakt til hinanden i det offentlige rum. I går aftes deltog kansleramtsminister Helge Braun (CDU), der står for at koordinere alt mellem den tyske regering og de tyske delstater i forhold til coronakrisen, i et debatprogram på kanalen ZDF. Da værten på programmet spurgte, om det var et stilistisk spørgsmål eller et spørgsmål om ubeslutsomhed, at regeringen i Tyskland taler om at være i en seriøs situation, mens og indfører udgangsforbud, lød svaret: - Vi er meget beslutsomme, fordi det er en seriøs situation. - Men vi går også stærkt ud fra, at folk tager den her begrænsning af kontakt så seriøst, at et udgangsforbud, som vi ser i Frankrig, ikke bliver nødvendigt.", "annotations": [], "meta": {}, "annotation_approver": null}
{"id": 591, "text": "Italien får naturligt nok størst opmærksomhed under udbruddet af coronavirus. Men situationen er også særdeles alvorlig i Spanien, som er næsthårdest ramt i Europa. Her er der nu bekræftet 17.147 smittede og 767 døde. Det er i begge tilfælde under halvt så mange som i Italien. Men udbruddet begyndte senere i Spanien, og hvis man sammenligner de spanske tal med de italienske på det samme tidspunkt i forløbet, så ser de spanske faktisk værre ud. Der kan naturligvis være forskel på, hvor mange der bliver testet for coronavirus fra land til land. Men spanierne har en klar fornemmelse af, at katastrofen lurer lige om hjørnet. - Der er en utrolig stor frygt for, at det her bliver det næste Italien, fortæller danske Kasper Kloch, som er journalist og bosat i Barcelona. - Der er simpelthen en reel frygt for, at sundhedsvæsenet ikke er klar til at modstå bølgen. Hernede er det ikke et spørgsmål, om den kommer, men hvornår den kommer. Den spanske regering tog lørdag for at bremse smittespredningen i landet. Der er blandt andet indført et udgangsforbud, som betyder, at man kun må forlade sit hjem for at købe mad og medicin, fortæller Kasper Kloch: - Man må kun gå alene. Hvis man går to og to på gaden, så kan man blive stoppet og få en bøde. Politiet patruljerer, og der er tilmed sat militær ind i en lang række regioner for at opretholde udgangsforbuddet. - Det er et ekstremt indgreb i vores bevægelsesfrihed og i det offentlige liv i Spanien. Kasper Kloch siger, at det tog et par dage, før spanierne tog udgangsforbuddet alvorligt. Alene i Barcelona måtte politiet rykke ud til over 200 udskænkningssteder, som fortsat holdt åbent. Men nu ligger gaderne spøgelsesagtige hen. Den kollektive følelse af alvor skyldes blandt andet situationen i Madrid, som er ramt af coronavirus i særlig hård grad. Her har virusset blandt andet været løs på flere plejehjem i hovedstadsområdet. På et enkelt plejehjem , efter de blev smittet. De mange smittede betyder, at hospitalerne i Madrid er presset til det yderste. - Der er omkring 400 mennesker indlagt på intensiv. Det var det antal intensivpladser, som Madrid havde før krisen, og nu er man allerede i gang med at prøve at udvide det, siger Kasper Kloch. - Så fra Madrid lyder der simpelthen et nødråb fra sundhedspersonalet: Vi kan ikke tage flere ind. Den spanske regering forventer, at corona-udbruddet først topper i midten af april. Derfor er der lagt en beredskabsplan, som på rekordtid skal øge antallet af intensivpladser på hospitalerne. - Der er 4.500 pladser på nuværende tidspunkt i Spanien, og man forventer, at der i midten af april vil blive brug for 9.000 pladser, fortæller Kasper Kloch. Et par hoteller i Madrid er blandt andet blevet inddraget af myndighederne, som vil omdanne dem til midlertidige hospitaler, siger han. - Man ved, at situationen bliver meget værre, og at vi kun står lige ved begyndelsen.", "annotations": [], "meta": {}, "annotation_approver": null}
{"id": 592, "text": "Der var en noget anderledes modtagelse, miljøminister Lea Wermelin fra Socialdemokratiet i dag fik, da hun ankom til Gråsten Landbrugsskole til et debatmøde. Op mod 300 utilfredse landmænd fra Syd- og Sønderjylland havde nemlig kørt deres traktorer til skolen for et demonstrere mod regeringens miljøpolitik. Bag protesten står Agerskovgruppen, som arbejder for at forbedre landbrugets vilkår i Syd- og Sønderjylland. Formand for gruppen Jens Peter Aggesen mener, at den socialdemokratiske regering har strammet reglerne for landbruget så meget, at det er nødvendigt at sige fra. - Det er for at understrege, hvor alvorlig landbrugets situation er. Derfor demonstrerer vi og har nogle pæne skilte på vores traktorer. Så kan hun se, at nok er nok, siger Jens Peter Aggesen. Dråben, der har fået bægeret til at flyde over for landmændene, er nye regler for efterafgrøder. Det er de afgrøder, som sås, når høsten er overstået, for at binde kvælstoffet i jorden, i stedet for at det bliver skyllet ud i åer og fjorde, hvor det kan skabe iltsvind. Regeringen vedtog i november, at der i år skal sås efterafgrøder på 50 procent af markerne, når høsten er overstået. Ifølge Jens Peter Aggesen betyder det, at der ikke plads til at så den hvede, som skal til for at lave foder nok til dyrene. - Når vi skal så så mange efterafgrøder efter høsten i år, kan vi ikke komme til at etablere vintersæd, som er en af de største afgrøder i dansk landbrug. Dermed kan vi heller ikke høste foder nok til griseproduktionen, siger han. Kvælstofudledningen er noget, der er blevet diskuteret meget de seneste år. I forbindelse med den landbrugspakke, som Venstre-regeringen vedtog i 2015, forudså man, at kvælstofudledningen ville falde, og at der derfor var plads til, at landmændene kunne få lov at gøde noget mere. Men den daværende regeringens beregninger viste sig ikke at holde. Kvælstofudledningen steg faktisk og ligger i dag på omkring 60.000 ton om året. Det skal ned på 44.700 ton i 2027, og det første skridt skal tages allerede i år med en reduktion på 3.500 tons. Det er en fremrykning af en indsats, som ellers først skulle have været gennemført fra 2021. - Vi har besluttet at fremrykke indsatsen, fordi vores vandmiljø har det for dårligt. Vi har set iltsvind, som ikke har været værre i mange år. Derfor er der behov for, at vi politisk gør noget mere for at passe godt på vores vandmiljø, siger miljøminister Lea Wermelin, der ikke er enig i landbrugets kritik. - Det er et meget rimeligt krav, at vi sikrer, at vores landbrug også bliver grønnere i fremtiden. Det er en fælles forpligtigelse, at vi passer godt på Danmarks vandmiljø. Det er landbruget en helt afgørende del af, når så meget af vores jord er under plov, siger hun. Selvom uenigheden er stor mellem ministeren og landmændene, så gjorde dagens demonstrationen indtryk på Lea Wermelin. - Det er godt, at vi kan få en ærlig og ligefrem debat. Sådan skal det være, når vi politikere er med til at bestemme nogle krav - så skal man kunne tage en debat om det direkte med sin minister, siger hun og tilføjer: - Det ændrer bare ikke på, at vi skal sikre, at vi passer godt nok på vores miljø i Danmark, og der har vi en regning fra landbrugspakken, som er blevet skubbet foran os, og som regeringen nu tager ansvaret for ved at sige, at vi vil have et grønnere landbrug. Det er faktisk også det, jeg generelt hører fra landbruget selv, at de gerne vil have. Debatmødet på Gråsten Landbrugsskole begyndte klokken 13.00 i dag, men allerede fra klokken 10.30 havde landmændene tage opstilling med deres traktorer.", "annotations": [], "meta": {}, "annotation_approver": null}
{"id": 650, "text": "Lader du dig let overtale til noget, du ikke har vildt meget lyst til? Og svarer du af og til det, som du tror, andre gerne vil høre, så du ikke risikerer at ødelægge den gode stemning? Så er du måske en pleaser. Altså en person, der går på kompromis med sig selv for ikke at skuffe andre. Det kender 33-årige Stine Rosenfeldt alt til. Hun har været en pleaser i en stor del af sit liv og arbejder stadig på at bryde ud af rollen. - Min største frygt er at skuffe folk. Hvis jeg kan mærke, at min mor, kæreste eller veninde synes, jeg skal noget andet, har jeg altid gjort det, siger hun. Det har ført til, at Stine Rosenfeldt er endt i underlige og halvkomiske situationer, fordi hun ikke har kunnet sige nej. For eksempel dengang en fremmed kvinde sad på en café og græd, og det endte med, at Stine Rosenfeldt fik så ondt af hende, at hun tog med ud til den fremmedes ekskæreste og hjalp med at hente nogle ting - selv om hun slet ikke havde lyst. Der har også været et par søde drenge i fortiden, som hun egentlig kun kyssede, fordi hun ikke kunne lide at sige nej. Et job, hvor hun sagde ja til at arbejde gratis og et andet, hvor hun hørte sig selv give afkald på en uges løn. - Jeg har svært ved at være i den der lidt dårlige stemning, der opstår, når man skuffer nogen. Derfor prøver jeg at bryde ud af pleaser-rollen ved at øve mig i at acceptere, at det er noget, man er nødt til en gang imellem. Man lever livet halvt, hvis man lever det for andre, fortæller hun. Emnet er blevet til Stine Rosenfeldts humoristiske DR3-fiktionsserie 'Pleaser', som handler om hovedpersonen Molly, der slås med sin indre pleaser-dæmon og har svært ved at sige fra. Foruden at spille hovedrollen Molly har hun både skrevet manuskript og instrueret serien. Noget, som i den grad har sat hendes eget pleaser-gen på prøve. - Jeg blev jo nødt til at sige det, hvis en scene ikke gik, som jeg havde tænkt mig, selvom min indre pleaser bare havde lyst til at sige: \"Det er fint nok\". Det var egentlig dejligt at blive presset ud i at sige fra og sætte sig selv i karakter. Jeg er blevet mindre pleaser af at lave 'Pleaser', og det er fedt, siger hun. Inspirationen til mange af scenerne stammer fra Stine Rosenfeldts eget liv. Siden hun fik idéen til serien, begyndte hun at skrive sjove sætninger og episoder ned fra samtaler med sin mor og veninder. Men hun har også brugt en alvorlig skyggeside af sit eget liv. Hovedpersonen Molly har en alkoholiseret far, som sætter hendes pleaser-gen på hård prøve, inden han dør. I virkeligheden var enebarnet Stine Rosenfeldts egen far også alkoholiker og døde, da hun var 24 år. Men allerede ti år tidligere, da Stine Rosenfeldts forældre blev skilt, tog hendes pleaser-trang fart. - Når man har en far, der er så syg, vil man bare have, han har det godt. Så jeg begyndte at føle et ansvar for, at min far var alene. Jeg blev hans netværk. Nogle gange vidste jeg, at det var mere befriende for mig at være væk fra ham. Men jeg var så bange for, at han skulle ende med at knække sammen eller få det dårligt, at jeg blev og tog mig af ham, husker hun. Samtidig kunne hun til sin store glæde se, hvordan moren begyndte at blomstre op og få sit liv tilbage, og derfor forsøgte Stine Rosenfeldt at skåne hende for farens problemer og holdt det meste for sig selv. - Det var ret syret, at når folk ville hjælpe mig, sagde jeg bare: \"Jeg har det fint\". Jeg ignorerede mig selv og skulle bare videre. Men det viste sig at være rigtig dumt, for nogle år efter hans død fik jeg rigtig slem angst, siger hun. I dag er angsten væk, og Stine Rosenfeldt har et godt forhold til sin mor og har stiftet sin egen familie. Det er ni år siden, hendes far døde, og nogle gange ville hun ønske, hun havde nået at fortælle ham, at det var uretfærdigt, at hun fik så mange problemer på sine spinkle teenageskuldre. - Jeg har tit tænkt på, at jeg aldrig sagde fra over for ham, siger hun. - Men på den anden side er det dejligt nu at vide, at jeg hjalp ham til det sidste, og det vil jeg aldrig fortryde. Heller ikke selvom det var noget værre rod, som gav mig pleaser-problemer. Efter Stine Rosenfeldt begyndte at arbejde med sig selv i at blive bedre til at sige nej, har hun personligt kunnet mærke, hvordan det er en kæmpe udvikling og befrielse at kunne være mere sig selv. Det budskab vil hun gerne inspirere andre til at tænke over i 'Pleaser'. - Jeg synes, alle fortjener at lære at sætte sig selv først en gang imellem. Selv om det virker som det letteste at tale folk efter munden, føles det bare falsk, slår hun fast.", "annotations": [], "meta": {}, "annotation_approver": null}
{"id": 651, "text": "Når jeg går nede ved Kolonihavnen i Nuuk, føler jeg både had og kærlighed til Danmark. Det var her, det hele begyndte for omkring 300 år siden. Det var her, vi blev koloniseret af danskerne, og hvor vi blev kristne. Kærligheden er der, fordi det var koloniseringen, der var med til at gøre det grønlandske folk mere civiliseret. Hadet er der, fordi det også var med til at tage al kultur væk fra os. Jeg kalder det en tvangsfjernelse. Danskerne fjernede vores religion, trommedans, maskedans, de grønlandske traditionelle tatoveringer og selv vores sprog. Oppe øverst på bakken ved kirken ved Kolonihavnen er en statue af Hans Egede. Det var ham, der grundlagde Nuuk og gjorde os kristne. Nu står der en statue af ham deroppe og kigger ned på os grønlændere. Det minder mig om, at han var årsagen til, at vores kultur blev taget fra os. Da jeg var mindre, ville jeg være som en dansker. Jeg troede, man skulle være som dem for at blive til noget. Jeg ville se ud som dem, have det samme tøj på som dem og tale som dem. At være som en dansker var det længste, man kunne nå i min verden. For danskerne lever bedst, og de har de bedste muligheder i livet. Jeg har boet flere steder i Grønland - og i Danmark. Og jeg har hørt så mange gange, at grønlændere er alkoholikere og har sociale problemer. Der er mange grønlændere, også blandt mine venner, der har været i problemer, hvor systemet ikke har grebet ind. Det fik mig til at være irriteret over det at være grønlænder. Mens jeg gik på efterskole i Danmark, begyndte jeg at ændre min selvopfattelse. Der fandt jeg for alvor ud af, at jeg var grønlænder. Jeg følte mig anderledes, og jeg hørte de stereotype holdninger om grønlændere fra de andre elever. Jeg er altid blevet kaldt Josef. Men i Danmark blev jeg bare kaldt grønlænderen. Når man bare bliver kaldt det, så føler man, at man mister sin egen identitet. Sådan noget fucker altså lidt med en. Jeg følte mig lidt som en lort. Jeg blev hele tiden spurgt, om jeg kunne lide øl, og mange troede nærmest, at jeg var alkoholiker. Det fik mig til at indse, at jeg burde vende det at være grønlænder til noget, jeg kunne være stolt af. Jeg vil ikke være alkoholiker. Jeg vil vise, at en grønlænder ikke behøver at drikke mange øl. Alt det forsøger jeg at vise gennem mine sange og mine tatoveringer. Jeg er et kæmpe raphoved, og det er den musikgenre, jeg er vokset op med. Mine sange er samfundskritiske og handler om de oplevelser, jeg har haft her i Grønland, men de handler også om, hvordan grønlændere og danskere ser på hinanden. Jeg har to tatoveringer i ansigtet og en på fingrene. Det er traditionelle grønlandske tatoveringer, som forsvandt, da danskerne koloniserede Grønland. Tatoveringerne symboliserer forskellige ting. Den på min næseryg, der ligner en bro, er en hyldest til de grønlandske åndemænd og symboliserer det at befinde sin i den åndelige verden og det at omgås med andre mennesker. Jeg fik tatoveringerne på næsen og hagen for at tage mit ansigt tilbage. Jeg vil være stolt af min etnicitet - af at være inuit og stolt af mig selv. Mange er begyndt at få tatoveringerne i Grønland, fordi de vil tage deres oprindelige kultur tilbage. Det synes jeg er fedt. Vi er ved at lære vores egen kultur at kende igen, fordi det er vigtigt for os at vide, hvem vi er. Vi er inuitter, og vi har overlevet i hundredvis af år her i Grønland. Vi er et stærkt folk. Danskerne har større privilegier end os grønlændere. Selv her i Grønland. Hvis man som grønlænder er dårlig til dansk, så kan man ikke videreuddanne sig på gymnasiet her i Nuuk. Det er ikke alle unge, der taler dansk, og derfor er det uretfærdigt, at det er nødvendigt at kunne dansk for at videreuddanne sig. Jeg vil gerne have, at uligheden mellem det at være dansk og grønlandsk forsvinder. Det skal ikke være sådan, at man ikke kan videreuddanne sig, hvis man er dårlig til dansk. I Grønland skal vi være bedre til at prioritere vores eget sprog. Hvad skal vi bruge dansk til? Vi kan jo kun bruge dansk til at tale med danskerne her i Grønland. Hvis vi kunne bruge tiden på at lære mere engelsk i stedet, så kunne vi jo bruge det til meget mere og uddanne os andre steder. Det er ikke sådan, at jeg har problemer med danskere. Jeg har problemer med, hvordan vi bliver behandlet i nogle situationer både her, men også i Danmark. Og så håber jeg, at vi i Grønland også skaber vores egne forbilleder, så vi kan blive mere stolte af, hvor vi kommer fra.", "annotations": [], "meta": {}, "annotation_approver": null}
{"id": 652, "text": "Anne Smidt sidder med sin iPhone i hånden. Hun har taget tilløb i otte dage til det Instagram-opslag, hun om lidt vil dele med sine over 3.000 følgere. Hun smiler stort på billedet, mens hendes kæreste laver et fjollet ansigtsudtryk med løftede øjenbryn og udspilede øjne over sit mørke fuldskæg, mens de tager en selfie ind i et helfigursspejl i deres hjem i Aarhus. De har begge en sort hættetrøje på med hvide bogstaver, der danner navnet på det metal-band, Franz spiller i. Men teksten til billedet rummer en helt anden alvor. Den 28. december 2019 skriver Anne på sin Instagram: 'For 8 dage siden sad jeg overfor min onkolog (kræftlæge, red.), med tunnelsyn og en stærk trang til at ligge ned, mens han fortalte mig, at der ikke var mere, de kunne gøre for mig. Jeg er uhelbredeligt syg - Jeg skal dø af kræft'. Oprindeligt var planen, at hun og kæresten skulle giftes til august. - Men lægen anbefalede, at vi får det gjort i foråret. Det handler om at få gjort tingene nu. 28-årige Anne regner selv med, at hun har holdt sin sidste jul. Og hvis ikke, så er hun overbevist om, at den næste bliver den sidste, og at hendes helbred ikke er så godt som i dag. Det er hun også ærlig omkring over for sine følgere. Det her er Instagram uden filter. Det er den, indimellem barske, virkelighed, Anne skriver om, når hun fortæller om sit sygdomsforløb og sine tanker. Da Anne for et år og en måned siden fik konstateret den sjældne kræftform bløddelssarkomkræft i ryggen, følte hun sig meget alene med sine spørgsmål om alt fra bivirkninger ved strålebehandling til tanker om, om det nu også var normalt, at hun gik og var bange for at dø? Hun kendte ingen andre, der havde kræft, og hun savnede nogen at spejle sig i. Anne fandt nogle kræftpatienter, som hun begyndte at følge på Instagram, men flere af dem endte hun med at unfollow'e igen, fordi hun følte, de gav hende et lidt for positivt billede af virkeligheden. I hvert fald var det et billede, hun havde svært ved at genkende. Og hun savnede nogen, der delte . Nogen, der ikke kun fortalte, at de fik strålebehandling, men også viste, hvordan det foregik, og hvordan huden kom til at se ud bagefter. Nogen, der fortalte præcis, hvordan de havde det. - På mig fremstod det lidt som om, at strålebehandling var mega nemt, mens jeg modsat oplevede rigtig meget træthed og fik kvalme fra den første dag. Det fik hende til at føle sig forkert og frustreret, for hun oplevede en helt anden virkelighed. De første opslag, hun selv postede omkring sit kræftforløb, var egentlig primært tiltænkt hendes venner og familie, så de kunne følge lidt med i hendes genoptræningsforløb. På det tidspunkt var det ikke meningen, at hun ville skrive så detaljeret og så ofte, som hun gør i dag. Men da hun begyndte at lave opdateringer omkring sit forløb, fandt hun hurtigt ud af, at der også var andre, der interesserede sig for hendes opslag. Andre, der også havde følt sig alene, og som opfordrede hende til at fortsætte med at dele sit forløb. Hun besluttede sig for at lave den profil, hun hele tiden selv havde savnet. Før Anne fik kræft, brugte hun sjældent Instagram og havde 4-500 følgere. I dag sender hendes 3.000 følgere hende masser af hjertevarme kommentarer og nysgerrige spørgsmål. Forleden lavede hun en 'Q&A', spørgsmål/svar-seance, hvor følgerne kunne spørge hende om alt. De spurgte til hendes kræftforløb. Til hendes tanker om døden. De spurgte også ind til, hvordan hun kommer til at dø. Og om hun er bange. Anne svarer altid åbent og ærligt på det hele. Så længe, man spørger pænt og måske lige præsenterer sig, før man spørger: 'Hvordan har du det med, at du skal dø?'. Men det gør langt de fleste. Der er kun to ting, hun umiddelbart ikke ønsker at svare på. Spørgsmål omkring sit seksualliv og omkring tidlig overgangsalder, som man kan opleve som følge af kemoterapi. Det bliver alligevel privat. Men alt det andet taler hun gerne om. Også om døden. Og hun ville ønske, at flere havde ønsket om eller modet til at være åbne omkring deres sygdom – selvom hun også selv syntes, det var meget grænseoverskridende i starten. - Jeg vil sidestille det med, at jeg ville ønske, at det var normalt at snakke om, hvis man er psykisk syg eller har en depression. Man skal sgu kunne tale om det. - Det er så meget nemmere at være den, der er syg, når man bare kan tale åbent om sygdommen. Om det så handler om dårlige dage, bivirkninger efter strålebehandling, eller tanker om døden. Blandt Annes følgere er både dem, der selv er syge med kræft, pårørende til kræftsyge, og personer, der arbejder inden for sundhedsvæsnet, som nysgerrigt spørger ind til blandt andet bivirkninger. Det ved hun fra de omkring 10-15 privatbeskeder, hun modtager om ugen i sin private Instagram-indbakke. Og så er der alle dem, der bare gerne vil udtrykke deres medfølelse og fortælle, at hun er inspirerende og sej. Som forleden, da hun delte nyheden om, at hendes kræft, der også har spredt sig til lungerne, er uhelbredelig. Det er endnu en af de positive ting, som Anne har oplevet ved at være åben om sit sygdomsforløb i offentligheden. For det er opmuntringer som dem, der er med til at hjælpe hende gennem de svære dage. - Når man har de der lidt svære dage, og det hele er lidt hårdt, kan jeg godt nogle gange sidde og læse kommentarer og privatbeskeder igennem fra dem, der hepper på mig og siger, de synes, jeg er mega sej. Så tænker jeg: Nåh, men det er jeg måske også, når jeg kan holde mig selv oppe igennem det her. - Det er specielt, men samtidig mega sejt at have sådan et heppekor af folk, som ikke kender mig, men som på en eller anden måde alligevel kender mig gennem det her. Det betyder virkelig meget. Allermest glad bliver hun dog, når hun modtager beskeder fra andre syge, der enten fortæller, at de kan spejle sig i nogle af de ting, hun deler, eller føler sig inspireret af hendes profil. Og det er ikke nødvendigvis folk, der selv har kræft, men som alligevel kan spejle sig i hende som person. - Der var engang én, der skrev, at hun havde haft depression i lang tid, og at hun blev meget inspireret af at læse mine opslag. For hvis jeg, med det liv, jeg har nu, kunne stå op om morgenen og alligevel have nogle gode stunder, hvor jeg griner eller laver sjove ting, så kunne hun fandeme også. - Det er helt klart sådan nogle kommentarer, der får mig til nogle gange at sidde og græde ned i indbakken. Og som gør, at jeg føler, at det er vigtigt, at jeg fortsætter. Annes følgere har gennem det seneste år set billeder af den bule, der begyndte at vokse på hendes ryg, og som senere viste sig at være en kræfttumor, der havde vokset sig 16 centimeter lang og beskadiget flere af hendes ribben, rygsøjlehvirvler og en rygmuskel. De har været 'med' hende til strålebehandling og i hospitalssengen. Og de har set den lilla hårbørste, der hev en ekstra stor tot hår af, da hun begyndte at miste det som følge af de første kemobehandlinger. Mange af hendes følgere har sikkert siddet bag skærmen og grinet lidt, når hun har postet en video med en paryk, der er svær at få til at sidde helt ordentligt, eller én, hvor hun kører rundt i kørestol på Skejby Sygehus med sangen 'They see me rollin' som underlægningsmusik. Anne har heldigvis stadig mange gode dage takket være al den støtte, hun modtager fra alle omkring sig, og takket være den store mængde smertestillende medicin, hun tager hver dag. Dage, hvor hun spiser brunch med sin mor, planlægger bryllup eller tager på spaophold med kæresten. Alle de ting gør, at hun også kan finde overskuddet til indimellem at tage lidt pis på det hele. Nogle gange kan det tage Anne halvanden time at formulere et opslag. Men det er tid, hun bruger på at bearbejde sine tanker, ændre lidt og få forklaret tingene på den bedste måde. Ofte betyder det også, at hun undervejs finder noget positivt, selv i de allersværeste situationer. Hun har endnu ikke følt, hun har haft brug for en psykolog igennem sit forløb. Og det mener hun, at Instagram og den åbenhed, det har ført med sig, er en væsentlig årsag til. - Hvis jeg ikke havde haft Instagram som en slags dagbog, tror jeg helt sikkert, jeg havde haft det værre, end jeg har det. Det har været altafgørende for, hvordan jeg er kommet igennem mit forløb indtil videre. For Anne har det også betydet meget, at hun med tiden har kunnet tale meget åbent omkring sit forløb med sin familie. Den tætteste familie har en gruppe på Messenger, hvor alle hurtigt kan blive informeret, når hun for eksempel har været til en ny samtale på hospitalet. Men det er ifølge Anne hendes Instagram-konto, der har været med til at give familien en langt større forståelse omkring, hvordan hun har det. Og selv hendes mormor er kommet på Instagram for at følge hende. Selvom de synes, det indimellem kan være meget hårdt at læse hendes ufiltrerede tanker, har de fra starten opfordret hende til at fortsætte. - Det har været mega rart for min familie og mine venner at vide, hvad jeg går og tænker på. Det første lange stykke tid kunne de ikke forstå, at min verden er anderledes nu. At ja, jeg er stadig Anne, men jeg er på en måde også en helt anden person, fordi man oplever nogle ting, når man bliver syg. - Især i starten tror jeg, at det gav dem rigtig meget, at jeg delte, at jeg havde det svært, og at jeg fortalte dem, hvad jeg tænkte - for noget af det, havde de aldrig skænket en tanke. For eksempel er der tanker, jeg ikke får sagt til min mor, hvis hun bare lige skal køre mig på hospitalet. Også Annes kæreste er glad for at følge med i hendes updates, selvom de bor inden for de samme få kvadratmeter og ses hver dag. - Vi har altid kunnet snakke om alting. Men når jeg poster noget på Instagram, siger han altid, at det er så rart, at jeg gør det, fordi der på en eller anden måde bliver sat bedre ord på, hvordan jeg har det, når jeg lige har haft tid til at reflektere over det, end hvis vi bare sidder og snakker. Nytårsaften lagde Anne endnu et langt opslag op på Instagram, hvor hun takkede sine følgere for at have fulgt hende i tykt og tyndt i 2019. 'Selvom jeg ikke vandt den her krig, har jeres kærlighed givet mig så meget ammunition til at komme igennem de hårdeste kampe. Jeg er så glad for, at jeg for mange af jer har været den inspiration og profil, som jeg selv manglede, da jeg blev syg'. Hun understreger, at ingen forløb er fuldstændig ens, men at mange tanker og oplevelser alligevel går igen. 'Instagram kan sgu noget', som hun siger. Og hun lover, at hun vil fortsætte med at dele alle sine tanker og sit forløb i 2020. 'Det er stadig mit mål, og det vil jeg fortsætte med, til jeg dør'.", "annotations": [], "meta": {}, "annotation_approver": null}
{"id": 653, "text": "Der bor omkring 1.300 mennesker i den nordjyske landsby Nors. Her kender man hinanden, og man interesserer sig for, hvordan andre går rundt og har det. Måske var det derfor, Daniel Isaksen på sin blog begyndte at skrive om den sygdom, som endte med at koste ham livet i en alt for ung alder. - Jeg tror, Daniel følte et ansvar for at holde folk opdateret, fordi snakken i forvejen gik i det lille samfund. Han ville gerne selv være den, der informerede om, hvordan det hele stod til, siger 27-årige Nicolai, der er Daniels yngste lillebror. - Jeg kan også sagtens forestille mig, at det var for at skåne os alle sammen. Vi to brødre og vores mor og far. Så vi ikke skulle gå og fortælle om det hele tiden. Helt til det sidste tænkte han på andre end sig selv, siger Simon, der er 30 år i dag og dermed to år ældre, end hans storebror endte med at blive. I sig selv en underlig tanke. Mest af alt var Daniels blog med titlen 'Anden omgang - min kamp med leukæmi' et sted, hvor han havde mulighed for at læsse nogle af sine tanker af. Ud af hovedet, gennem fingrene, ned på tasterne og ud til hele verden. Ligesom en del kræftsyge unge i dag gør på Facebook og Instagram. Daniel blev ramt af leukæmi - kræft i blodet - tre gange, og i perioderne imellem dem var han symptomfri. Første gang var i april 2007. Pludselig virkede Daniel træt og sjældent uoplagt. Han havde altid været fuld af energi. Typen, der gik i seng klokken 21 og stod op før solen for at få det optimale ud af dagen. - Et vanvittigt a-menneske, siger hans brødre i munden på hinanden og udveksler blikke, der bekræfter det. - Daniel havde et ekstremt overskud. Han fungerede nærmest som mentor for flere af sine klassekammerater, siger Simon. Noget tydede på, at Daniel havde kyssesyge, men da han begyndte at bløde fra tandkødet, blev lægerne bekymrede. Bekymringen var velbegrundet. Daniel fik den besked, mange frygter hos lægen: Du har kræft. Daniel var lige flyttet til Aarhus, da han var kommet ind på drømmestudiet på journalisthøjskolen. Her oprettede han en blog, der var tænkt som et online-cv til kommende arbejdsgivere, når han rigtigt skulle ud og være voksen og finde sig et arbejde. Da han blev syg, begyndte han i stedet at skrive om sit liv med kræften og alle de tanker, der fulgte med. De kørte rundt i hovedet på ham konstant, så han lå vågen om natten. Han lå bare og spekulerede, og samtidig væltede det ind med beskeder fra venner og bekendte hjemmefra via Facebook, der kun lige var kommet frem. - Det var overvældende med så meget opmærksomhed, og derfor var det en befrielse for ham at læsse af på sin blog, siger Nicolai, der læste med i storebrorens opdateringer, selv om han kun selv var et stort barn dengang. I sine blogindlæg delte Daniel meget af det, han ikke havde lyst til at snakke med andre om ansigt-til-ansigt. Heller ikke familien. Der var et andet og mere grovkornet filter på bloggen, hvor sandhederne blev fortalt i ekstremt velskrevne og velovervejede ord. Til tider nærmest poetisk. - Der var stor forskel på, hvad han skrev, og hvad han fortalte os. Daniel var normalt en mand af tusinde ord, som vi plejede at sige. Munden stod sjældent stille, siger Nicolai. - Men når det handlede om sygdommen, lukkede han i og blev lakonisk og kortfattet, når vi sad sammen og snakkede. Jeg tror, det igen handlede om at skåne særligt vores forældre. Nicolai husker, at han altid tog det som et godt tegn, når der dukkede et nyt indlæg op på bloggen, for så vidste han, at Daniel i det mindste havde kræfter til at skrive. Det betød blandt andet meget for ham, efter at Daniel under sin anden omgang med leukæmi var igennem en hård knoglemarvstransplantation på Rigshospitalet i København. - Hvis vi følte, at vores forældre prøvede at male tingene lidt bedre, end de var, var det rart at læse, hvad Daniel selv tænkte. Den 2. april 2012 skrev Daniel eksempelvis: \" \" Billeder på bloggen viser, hvad han snakkede om. Daniel genoptog sine studier, de to gange han blev erklæret symptomfri, men han havde svært ved at finde sig tilrette i det nye liv, hvor han ikke længere var syg. Det var blevet en væsentlig del af ham, og mange af hans blogindlæg handler om tiden mellem de to første omgange med leukæmi. Han var meget i tvivl om livet, og på om han nogensinde ville blive gammel. Det handlede måske om, at han mentalt havde været forberedt på døden og tænkt det hele igennem. Nu skulle han pludselig tage stilling til at leve igen. Når hovedet skulle renses, hoppede han tit på bussen fra Skejby ind til Aarhus C., hvor han fandt en god siddeplads i Lagkagehuset og tilbragte nogle timer foran sin bærbare. - Han kaldte det for sit udekontor. Han brugte virkelig meget tid dernede, fordi han havde brug for at komme ud og væk, og jeg ved, at en del af hans bacheloropgave er skrevet i bageriet, siger Simon. Opgaven gav ham et legat på 10.000 kroner, som han formentlig ikke nåede at bruge. Og så siger det meget om Daniel, at én af ekspedienterne fra Lagkagehuset dukkede op til hans begravelse hjemme i Nors. - Daniel gjorde indtryk på folk. Alle kunne lide ham. Selv da han var allermest afkræftet - næsten bevidstløs - efter en kemobehandling, havde han overskud til at joke med sygeplejerskerne, husker Simon. Den 22. juni 2014 skrev Daniel et indlæg under titlen 'Arret', hvor han fortæller, at han for første gang længe var taknemlig for sit liv. At tingene nu endelig så ud til at lysne efter flere års mørke. På det tidspunkt havde han færdiggjort sin uddannelse, han havde lige fået sit første, faste job, og sommeren stod for døren med en tur til Northside-festival som det første på programmet. - Vi begyndte at genkende vores gamle Daniel, som vi huskede ham, fra før sygdommen dukkede op og forandrede alting. Simon tog med ham på stadion, og jeg delte hans interesse for film, så vi tog i biffen og ud at spise. Jeg var lige begyndt at tænke, at han kunne have et liv efter den her sygdom, siger Nicolai. Under Northside besvimede Daniel, selv om han ikke drak alkohol. Han havde igennem noget tid haft stærke mavesmerter, som han bekymrede sig meget om, mens han forsøgte at overbevise sig selv om, at det sikkert var harmløst. \" \", skriver han den 7. juli 2014. Der blev lavet nye undersøgelser, og Daniel fik at vide, at han for tredje gang havde fået leukæmi. Hvis den første besked fra lægerne var et knytnæveslag i ansigtet, var det her et frit fald fra femte sal. Herfra gik det hurtigt ned ad bakke. Daniel fik det værre, og det stod klart, at han ikke havde lang tid igen. Da han til sidst flyttede på hospice, fortalte han Simon, at han ville brændes. Han skulle ikke lægges i en kiste og sænkes i jorden. Ellers blev der ikke sat ord på noget omkring begravelsen, for han havde ikke lyst til at snakke om den slags. Hvilken 28-årig har lyst til at diskutere sin egen begravelse med sine forældre? I ét af sine blogindlæg skriver han imidlertid: \" \" Daniel havde set en ung pige synge Leonard Cohens sang i TV2-programmet 'The Voice', og det havde sat tankerne i gang. - Vi tog det som et hint, og sangen blev spillet i kirken, da vi bar kisten ud. Det var Myles Kennedy-versionen. Præcis, som vi formoder han gerne ville have det, siger Simon. På den måde har bloggen gennem årene været brugbar for hele familien både undervejs i forløbet og efter Daniels død. Det sidste blogindlæg skrev Daniel den 25. september 2014. Hele familien var samlet på hans stue, hvor de forsøgte at genskabe den hyggelige stemning, de var vant til hjemme i Nors. Læste, gættede med i 'Kender du typen', snakkede og spillede Fifa på PlayStation. Daniel sad i sengen med sin computer foran sig og skrev under titlen 'Sidste': \" \" Så trykkede han 'send'. Der var ikke mere at sige. Manden af tusinde ord var løbet tør for alt. - Min far prikkede til mig, og sagde, jeg skulle gå ind og læse det. De andre læste også med på deres telefoner, men ingen sagde noget, mens tårerne pressede sig på. Det var så uvirkeligt. Vi vidste allesammen, hvad det her var. Det var et endeligt farvel til hans følgere, siger Simon. Heldigvis nåede han at vise Daniel den tatovering med inspiration fra Kashmirs 'Rocket Brothers', han fik lavet på sin venstre underarm. Daniel elskede den sang, og i musikvideoen dør den ene bror, hvorefter den anden flyver op til ham på en raket. Daniel skrev den aften en besked til Simon med et link til videoen og tilføjede \" \". Efter Daniels død fik Simon tilføjet et par vinger på den ene bror, og ved siden af Daniels gravsten blev der sat en følgesten med ordene \" \". Efter fire dage på hospice døde Daniel den 30. september. Hele familien var der, og hans sidste ord var ’jeg kan ikke høre jer’. Så forsvandt han lige så stille, og klokken 20.17 sov han ind, mens Simon sad og holdt ham i hånden. Mens Daniels mor stadig tager forbi kirkegården hver eneste dag, har hans brødre andre måder at huske ham på, og hans blogindlæg betyder meget i den sammenhæng. - Vi oplever begge en følelse af, at han rammer noget nyt i os, i takt med at vi bliver ældre og vores livssituation ændrer sig. At hans tanker pludselig er relevante på en ny måde, siger Simon. - Han var så god til at skrive, at jeg virkelig kan mærke ham i det, når jeg læser det. Det er fuld af essens, og hans tekster betyder meget mere end nogle af de materielle ting, han efterlod, siger Nicolai. Hans nummer er stadig gemt i telefonernes kontaktbøger. - Så sent som i går tog jeg mig selv i at ville sende ham en sms. Jeg gik forbi en AGF-spiller nede i byen, og min impulsive tanke var, at dét skulle Daniel da lige have at vide. Sådan nogle små beskeder elskede han at få, siger Simon. Selv om det nu er mere end fem år siden, Daniel døde, har de begge stadig følelsen af, at han lever videre ét eller andet sted derude. At han bare er på en lang rejse, som han en dag vender hjem fra. Daniel var et bindeled i familien, og de kan mærke, at han mangler, når de er samlet til fødselsdage, jul og så videre. Der er opstået et hul efter hans død, som aldrig bliver lukket. - Men han vil altid være her i kraft af sit fravær. Han lever videre i vores tanker, siger Nicolai. Familien besluttede, at både Daniels blog og hans Facebook-side skal forblive åbne, fordi der er så meget værdi i dem. Og fordi, omverdenen glemmer hurtigere end familien. Selv i et lille samfund som Nors.", "annotations": [], "meta": {}, "annotation_approver": null}
{"id": 654, "text": "Den første nat, jeg skulle sove her på mit kollegie i Nuuk, var lidt mærkelig. Jeg var vant til at ligge hjemme på mit værelse hos mine forældre i Tasiilaq, der ligger på Grønlands østkyst – næsten 700 kilometer herfra. Jeg kan huske, at jeg tænkte: Her skal jeg bo i tre år. Det virkede mærkeligt, at jeg skulle bo her, indtil jeg bliver 19 år. Samtidig tænkte jeg, at min familie sad derhjemme og så tv sammen, som de plejer. Så føltes det virkelig som lang tid. Jeg kommer fra Tasiilaq i Østgrønland. Det er en by, hvor der bor 2.000 mennesker. Vi har to supermarkeder, en købmand og en fastfoodrestaurant. Siden juli har jeg boet i Nuuk. Det er ikke lige så nemt at komme rundt i Grønland, som det er i Danmark. Jeg kan ikke bare lige besøge mine forældre. I Danmark kan I tage en bus eller et tog, hvis I skal besøge jeres familie. Det kan man ikke her på grund af indlandsisen. Hvis jeg skal rejse tilbage til Tasiilaq, skal jeg først flyve fra Nuuk til Kulusuk. Derefter skal jeg flyve med helikopter til Tasiilaq. Selvom turen tager cirka to timer, så koster en enkeltbillet omkring 6.000 kroner, og hvis man køber en returbillet tidligt, koster den omkring 8.000 kroner. Her i starten har jeg valgt ikke at have noget fritidsjob, så jeg kan koncentrere mig om skolen og falde til i Nuuk. Derfor bestiller man ikke bare lige en billet hjem. Jeg har vidst, jeg ville gå på gymnasiet, siden jeg gik i 7. klasse. Mine forældre og mine venner syntes, det var en god ide, at jeg tog afsted. De fortalte mig, at jeg var stærk, og jeg godt kunne klare tre år i Nuuk. Jeg ved, at min mor savnede mig meget, da jeg tog af sted. Hun græd, fordi jeg er den eneste pige i familien, og hun fortalte mig, at hun ikke havde lyst til at spise i nogle dage, efter jeg var taget af sted. Nuuk er meget anderledes end Tasiilaq. Her bor 16.000, mens der kun er 2.000 i Tasiilaq. I Nuuk er der flere caféer, butikker og mennesker end derhjemme. Derhjemme hilser man altid på hinanden, når man mødes på vejen. Det gør man ikke her. Her er det kun dem, man kender, man hilser på. Det var lidt mærkeligt i starten. Der er både gode og dårlige ting ved at bo så langt væk fra sin familie og venner. Det gode er, at man lærer at være voksen. Du skal selv lave mad, selv købe ind og planlægge dit forbrug, så du har nok penge til hele måneden. I Tasiilaq klarede min mor alt vasketøjet, gjorde rent og lavede mad. Det sværeste er at savne sin familie. Med dem kan jeg tale om ting, som er mere svært. For eksempel hvis man er kommet til at begå en fejl og ikke har opført sig ordentlig overfor en veninde. Det svære er også, at man ikke kan føle kærligheden så meget fra ens forældre og søskende, når man er så langt væk fra hinanden. Jeg savner mest min familie, når jeg føler mig alene, og mine veninder ikke er i Nuuk. Når det sker, så siger jeg til mig selv, at jeg selvfølgelig vil komme til at se min familie igen i Tasiilaq, og så beder jeg nogle gange til Gud. Heldigvis har jeg fundet nogle gode veninder her. Min moster bor også i Nuuk, som jeg besøger en gang om ugen. Når jeg eller en af mine andre veninder har hjemve eller er triste, så mødes vi og går en tur, så vi får snakket det igennem og fortæller hinanden om vores hemmeligheder. Bagefter plejer vi at lave noget sjovt. Så shopper vi eller tager på café – eller overnatter sammen, som vi gjorde i går. Det hjælper rigtig meget. For så glemmer man, at man er ked af det. Selvom jeg savner min familie og mine venner, så vil jeg videreuddanne mig i Nuuk. Jeg vil gerne være trafikassistent, hvor jeg kan arbejde med passagerer i lufthavnen i Nuuk eller måske i Kulusuk. Så kan jeg jo besøge min familie, når jeg holder ferie. Til dem, der savner nogen eller har hjemve, er mit bedste råd at have nogle at tale med. Det kan være venner eller en eller anden kontaktperson. Hvis man holder følelserne inde i for lang tid, så bliver det for svært. Man risikerer, at man ikke fuldfører det, man egentlig tog af sted for. Jeg ved, det vil være en fejltagelse, hvis jeg ikke får min uddannelse i Nuuk, for så får jeg ikke nogen uddannelse. Så hold ud, mød nye mennesker, og forsøg at give det en chance.", "annotations": [], "meta": {}, "annotation_approver": null}
{"id": 655, "text": "26-årige Rune Seldrup Lemming føler, at han går til eksamen hver tredje måned. En eksamen, der er altafgørende for hans liv. Bogstaveligt talt. For Rune har uhelbredelig kræft i hjernen. Al statistik og viden på området giver ham dårlige odds på hånden, og hver tredje måned lægger han vejen forbi kræftafdelingen i Skejby, hvor han bliver scannet. Lægerne har aldrig kureret nogen med netop den kræftform, og det forventes, at han får en ny tumor en dag, som kan tage livet af ham. Måske går der en måned. Måske går der fem år. Eller 15. Ingen ved det. Heldigvis er der ingen tegn på noget lige nu, og det er derfor, Rune smiler over hele ansigtet og kaster håndtegn mod selfie-kameraet, da han sidder i sin bil i sygehusets p-hus. - Fri! God weekend, siger han i den fem sekunders video, som han smider på Instagram fredag den 10. januar. Endnu en frifindelse! Der findes næppe nogen bedre måde at starte en weekend, når man er uhelbredeligt syg med kræft. Klokken er kun lidt i to, så Rune smutter forbi sit træningscenter til dagens anden omgang crossfit, før han kører hjem til hustruen Michelle og datteren Aya i Hørning. Han kalder det en 'sejrs-træning', for sådan har han det lige nu, og det skal hans mere end 2.200 følgere vide. Hvert positivt svar er en kæmpe mental sejr for Rune og hans pårørende, og det er en vigtig modvægt til alt det negative, der præger et liv med sygdom, hvor udfaldet ikke er til forhandling. Telefonen bliver liggende i skabet, mens Rune slider med håndvægte og kettlebells, og da han kigger på den efter en times tid, har der allerede været heftig aktivitet på hans video. ❤️ Kendte og ukendte kommenterer, sender virtuelle high-fives og masser af hjerte-ikoner. Folk kan godt lide positive udmeldinger. De får altid flest interaktioner. - Hele Instagram er jo bygget op af smukke ting og 10 sekunders 'her går det godt'. Derfor - tror jeg - at det harmonerer skidt med manges opfattelse af, hvad der gerne skal dukke op i feedet, når man lægger negativt indhold op. Eksempelvis et træls prøvesvar fra en kræftsyg, siger Rune Seldrup Lemming. Folks kommentarer betyder meget for ham. Uanset om de er lange og med ord eller bare et par glade smileys. Det gør ingen forskel. De er hver og én med til at forlænge den glædesrus, der rammer Rune efter en god tur på sygehuset. - Det giver et nyt skud energi til humøret, og det er sgu rart at vide, at mange derude følger med og tænker på mig. Det er en stor støtte for mig midt i alt det her. Det er meget impulsivt, når han vælger at dele noget. Han bliver typisk fanget i en følelse og handler spontant på den, og så er det fedt, når folk reagerer og kan lide det. Ét af de opslag, Rune sætter allermest pris på, er fra maj 2018. Han vågnede den morgen og så en video i sin indbakke, som fik ham til at spærre øjnene op. Det var en hilsen fra hans store idol, cykelrytteren Lance Armstrong, som selv har været ramt af kræft. Og som i øvrigt har inspireret til navnet på Runes Instagram-side. En kammerat havde skaffet den via sit netværk. - Det er noget af det mest sindssyge, jeg har oplevet. At én af cykelsportens største legender nogensinde har givet sig tid til at lave en hilsen til mig. Rune blev syg i december 2017, bare ni måneder efter at være blevet far, og tre måneder efter at have købt parcelhuset i Hørning, hvor han sammen med Michelle skulle skabe en tryg ramme for familielivet. Det kom derfor som et kæmpe slag i ansigtet, da han fik at vide, at han var uhelbredeligt syg. Det fik han efter et pludseligt anfald med voldsom hovedpine og svimmelhed under en mountainbiketur ved Himmelbjerget, hvor han endte med at tage på sygehuset og blive undersøgt. Kræft i hjernen rammer som regel folk over 60 år, men Rune var bare 24, og han trænede og levede sundere end de fleste. Det gav ikke mening. Han har ikke kunnet få at vide, hvorfor den sjældne kræftform lige ramte , eller hvor længe tumoren havde siddet og vokset i siden af hans hoved, da den blev opdaget og opereret ud. Det er umuligt at svare på. Lægerne sagde, at det 'lige så godt kunne have været naboen, det var gået ud over', men hvad kan han bruge det til? - Jeg tænkte lige et kort øjeblik, hvorfor fanden det så ikke ramte én eller anden fyr, der alligevel var i gang med at spilde sit liv, du ved. Det hele var bare så fucking latterligt og meningsløst, og der var ingenting, jeg kunne stille op. Men Rune er en fighter, og han besluttede sig for, at hans sygdom ikke skal få lov til at knække ham. Livet skal leves fuldt ud, så længe han har det. For hele familiens skyld. Instagram-siden er et fælles projekt, som Rune kastede sig over sammen med Michelle, og de er begge aktive på den uden at blande sig i hinandens skriverier. De har helt frie hænder, og der ligger ikke den store planlægning i, hvad der bliver delt eller hvornår. Derfor kan der sagtens være stille i længere tid, hvis der ikke lige er noget at fortælle. Eller hvis humøret bare ikke er til det. Det hele startede med en Facebook-gruppe, hvor det mest handlede om praktiske ting, der fik hverdagen til at hænge sammen for den lille familie. 'Hvem kan køre Rune til sygehuset og hjem igen, når han på grund af strålebehandlingens bivirkninger ikke selv må køre bil?' 'Hvem kan lave en masse mad til fryseren, så vi ikke skal bekymre os om det, når vi har nok andet at se til?' Den slags dagligdags-udfordringer blev koordineret i gruppen, hvor familien og de tætteste venner fulgte med, og det lykkedes altid at få hjælp. Men hvad med kollegerne, de tidligere klassekammerater, fodboldholdet i Stavtrup og alle de andre, der også gik og bekymrede sig og spekulerede over, hvordan det stod til hjemme hos Rune, Michelle og Aya, der stadig havde sin første fødselsdag til gode? De kunne mærke, at interessen var stor, og derfor valgte de at lave Instagram-siden 'RuneStrong' med undertitlen 'Fuck cancer - never give up!'. Her kan hele verden i princippet følge med i store og små øjeblikke fra hverdagen hos en børnefamilie, hvor far er syg. Der er som sagt ikke nogen fast struktur. De deler, når de har noget at dele, og derfor kan man se alt fra billeder af veloverståede cykelture, strikes i bowlinghallen, et kys med Aya på en badebro på Samsø, et hoved, hvor håret er væk efter endnu en operation, og gode erfaringer fra samtalegrupper, som andre måske kan bruge til noget. - Det er vigtigt for os, at det hele ikke er sygdomsrelateret. Der skal ikke køres tykt på med kræftrelateret indhold, så siden bliver fyldt med trælse opslag. Det betyder ikke, at der ikke nogle gange kommer et nederen post, hvis livet er noget lort, siger Rune. Han er ikke typen, der lægger fingre eller filter imellem, når han skriver, men han overvejer alligevel altid, om noget er for grænseoverskridende for andre at se på. - Jeg føler et særligt ansvar for at vurdere, hvad der er relevant at vise, og hvad andre ikke får noget ud af. Derfor lægger han ikke et billede op med størknet blod lige efter en operation. Så hellere vente, til der er kommet plaster på såret. - Det er ikke for min egen skyld eller for at male et skønmaleri af noget trist. Det er for at vise hensyn til andre. Nogle ting har folk bare ikke brug for at se, forklarer Rune. - Det vigtigste for mig er, at der er en tekst, der giver mening. At det ikke bare er et hurtigt, intetsigende billede. Folk skal faktisk få noget ud af at læse med. Det er der lige nu flere end 2.200, der gør. Følger med, altså. Og der er i skrivende stund 177 opslag at vælge mellem. Michelle har fået kontakt til andre pårørende, som hun kan spejle sig i, og Rune modtager indimellem beskeder fra andre syge. Blandt dem var en cirka 50-årig mand, der var ramt af præcis den samme form for kræft i hjernen, så det fik de en snak om. Rune ved, at folk derude følger med i, hvornår han er forbi sygehuset, og derfor forventer de også en opdatering fra ham, når det hele er overstået. - De vil jo gerne fejre med, når der er noget at fejre. Fordelen med et Instagram-post er, at Rune kan nøjes med at sige det hele én gang, og når han er i humør til det. - I starten brugte jeg fire-fem timer på at ringe rundt til folk og fortælle den samme smøre igen og igen. Det er lang tid, og jeg følte, at jeg dyrkede min sygdom på en måde, jeg slet ikke brød mig om. Samtidig skulle han håndtere en masse følelser hos personen i den anden ende, når vedkommende var færdig med at være stille og fordøje beskeden. Det oplevede han blandt andet, da han ringede rundt og fortalte, at hans tumor var ondartet og på størrelse med en golfbold, selv om lægernes første melding gik på, at den var harmløs. Måske endda bare en fedtknude. - Da sparkede jeg sgu stolen væk under dem. Det kom bag på alle, at jeg var dødeligt syg, fordi man aldrig kunne mærke det på mig. Rune fornemmer, at det ramte hans venner, som var det et familiemedlem, det drejede sig om. Det påvirkede dem meget og gør det stadig. - De er samme sted i livet som mig, hvor de kun lige har etableret sig, og så tager de måske et kig rundt og tænker 'fuck mand, det kunne lige så godt have været mig.' Det gør dem nervøse, og det er svært for mange at forholde sig til de tanker, det kaster af sig. - Det er noget, man helst ikke vil røre ved. Sådan havde jeg det også selv, så jeg forstår det hundrede procent. Det er mest kvinder, der kommenterer, og nogle er faste gengangere i kommentarfelterne. Mændene følger også med, men de er mere tilbageholdende med at bidrage med andet end likes. - Jeg tror, det handler om, at mænd oftere ikke lige ved, hvad fanden de skal sige til det hele. Død og sygdom er et tabu, man dribler uden om. Måske tænker de, at jeg ikke har brug for at snakke mere om det. Så hellere snakke om noget andet eller forblive tavs. Rune snakker altid ansigt-til-ansigt med dem i hans liv, han vil dele de mest personlige tanker med. De skal have ting at vide i øjenhøjde og ikke gennem Instagram. 'RuneStrong' er til øjebliksbilleder fra hverdagen og faktuelle opdateringer på sygdomsforløbet som en slags serviceinfo til dem, der ikke er i inderkredsen. De har ikke snakket om, hvad der skal ske med siden, når Rune engang ikke er her længere. Det kommer til at afhænge af, hvordan Michelle reagerer på situationen, og hvad hun tænker til den tid. Alle de tanker i tekst, billeder, videoer og samtaler i private tråde, siden har kastet af sig gennem årene, skal aldrig slettes, for det er detaljer, Michelle umuligt kan huske om 10-15 år. Alt det skal Aya have lov til at se, når hun bliver gammel nok til at forstå det og forholde sig til det. Hvis Rune ikke selv er der, bliver det en del af fortællingen om ham, som han har skabt sammen med Michelle og alle sidens følgere. Rune har ingen idé om, hvor lang tid han har igen. Hans kræft sidder i selve hjernecellerne, og derfor kan den ikke opereres væk. Lægerne kan kun fjerne de tumorer, der bliver ved med at komme, men som på ét eller andet tidspunkt tager livet af ham, hvis ikke andet gør. Han har set en prognose, der siger, at de fleste med hans form for kræft lever i to-fem år, men den er lavet ud fra, at den gennemsnitlige patient er 65 år, hvor de færreste er i så god form som Rune. Han føler, at hans sunde krop og det, at han har så meget at leve videre for, påvirker hans sygdom på én eller anden måde. Fuck it! Det er han nødt til at tro på! - Man risikerer at få en depression, hvis man sætter sig ned og har ondt af sig selv. Jeg tror seriøst på, at kroppen hurtigere nedbryder sig selv, hvis hovedet er fuld af negative tanker. Den holdning havde jeg også, før jeg blev syg. Det betyder ikke, at han ikke indimellem åbner op for tårekanalerne, når alting føles som noget lort. Eller når han bliver ovenud glad, som da han kom hjem fra Aarhus Stadion og så Michelle stå med Aya på armen og tage imod ham. Glæden blev ikke mindre af, at AGF vandt den dag. Han har det altid godt efter sådan en følelsesmæssig rutsjebanetur, hvor han slipper alt fri. - Så er der luftet ud. Trykket er lettet på ventilen, du ved. Derfor var Rune heller ikke i tvivl om, at han skulle fri til Michelle kun to dage efter den nedslående besked fra lægerne på Rigshospitalet. Der var ingen tid at spilde. Livet går videre til den dag, han mister det. Så Rune gik på knæ, og Michelle svarede 'ja', da han stillede det store spørgsmål. De blev gift i februar 2018, og billedet af den lille familie fra bryllupsdagen røg selvfølgelig på Instagram som en del af fortællingen om Rune, Michelle og Aya. Selv om man er dødeligt syg, er det vigtigt at holde fast i alt det gode i livet. 'Fuck cancer - never give up!'", "annotations": [], "meta": {}, "annotation_approver": null}
{"id": 594, "text": "- Jeg synes, du skal tage for dig af buffeten, siger Anders Tegnell og peger på den fritstående buffet. Håndspritten er ikke til at få øje på. Det er ham selv, der har foreslået, at vi laver interviewet i Folkhälsomyndighetens - Sveriges svar på Sundhedsstyrelsens - kantine. - I serverer stadig buffet? - Ja, den er super god! Anders Tegnell er Sveriges statsepidemiolog og har sin daglige gang her i bygningen. Når ikke han altså stiller op til tv-interviews eller står på pressemøderne for at fortælle svenskerne om myndighedernes håndtering af coronavirusset i Sverige. For det er ham, der tegner de store linjer for Sveriges håndtering af det lige nu. Sveriges grænser er fortsat åbne for EU-borgere, og skolerne er heller ikke lukket ned, fordi der ikke findes gode nok beviser på, at det vil afhjælpe smittespredningen, fortæller han. Anders Tegnell har samme rolle som Søren Brostrøm, den danske direktør for Sundhedsstyrelsen, og det er ham, der har stået for størstedelen af pressemøderne her i Sverige, uden den svenske statsminister Stefan Lövfen ved sin side. Måske derfor er han også én af de mest omdiskuterede personer i Sverige lige nu, og journalisterne spørger gang på gang: Hvorfor gør vi ikke som Danmark og resten af Europa? Vi stillede ham samme spørgsmål: Ifølge Anders Tegnell giver det ikke længere mening at lukke grænserne. Og det kan øge spredningen af coronavirus, hvis man lukker skolerne, mener Tegnell. Danmark ser ud til at have reageret lige lovlig hurtigt, mener han: Anders Tegnell understreger, at han arbejder tæt sammen med den svenske statsminister, Stefan Lövfen, og at de har et godt samarbejde. Mange svenskere har tiltro til myndighedernes håndtering, men de har også fået kritik for deres håndtering af coronavirusudbruddet i Sverige. Særligt statsepidemiologen selv. Blandt andet vakte det undren, at Tegnell valgte at rejse til Somalia 8. marts for at hjælpe til med at opbygge det somaliske sundhedssystem, mens han overlod håndteringen af coronakrisen til sin stedfortræder. I begyndelsen af måneden gik et klip af , viralt, hvilket han selv betegner som en del af en had- og mobbekampagne mod ham. 1.279 personer er indtil videre testet positive for coronavirus i Sverige. Ti er døde som følge af virusset.", "annotations": [], "meta": {}, "annotation_approver": null}
{"id": 595, "text": "I Italien har 427 mennesker mistet livet til coronavirus det seneste døgn. Dermed overgår landet nu Kina, når det kommer til coronarelaterede dødsfald. Omkring 3.245 mennesker har i alt mistet livet i Kina som følge af coronavirus. Italien er nu det land i verden, som har mistet flest mennesker til corona. Antallet af konstaterede smittede i Italien er nu på lidt over 33.000. Det italienske sundhedsvæsen er presset til bristepunktet, og for at mindske smitten har landets premierminister, Giuseppe Conte, bedt alle om at holde sig indendørs og kun bevæge sig ud for at arbejde, eller hvis de er i livstruende situationer. Derfor er politiet sendt på gaden for at kontrollere, om folk overholder forbuddet. Alle skoler og mange arbejdspladser over hele landet er også lukket ned, ligesom det er tilfældet her i Danmark. Og for at opmuntre hinanden i den her svære tid vælger mange italienere at gå ud på deres altan og synge til hinanden. Det er især seks regioner i Norditalien, som er særligt stærkt påvirket af coronavirusset. Men hele landets befolkning er plaget af udbruddet af coronavirus, fordi alt stort set er lukket ned. Og folk skal blive indendøre frem til i første omgang den 3. april. Giuseppe Conte overvejer dog - ifølge den italienske avis La Stampa - at forlænge den periode. Alle rejser til Italien - og resten af verden - bør lige nu droppes. \"Bliv hjemme,\" lyder opfordringen fra Udenrigsministeriet her i landet.", "annotations": [], "meta": {}, "annotation_approver": null}
{"id": 596, "text": "Hvad gør man med sin herregård, når man ikke længere skal bo der? De fleste ville nok sælge den for at tjene en god skilling, men ikke ægteparret Johan og Jytte Hoffmann fra Esbjerg. Rigmandsparret, som ejer herregården Endrupholm nord for Bramming nær Esbjerg, har besluttet, at Endrupholm i fremtiden skal omdannes til et museum med kunst og musik, som alle kan få lov at besøge - helt gratis. - På et tidspunkt vil vi forlade herregården, og så synes jeg, at denne bygning skal bruges til noget, som Esbjerg Kommune kan udnytte til kunst, musik og alle mulige former for kunstnerisk aktivitet. Det vil glæde mig utroligt meget, hvis det er sådan tingene kan komme til at hænge sammen, siger Johan Hoffmann. Sammen med sin kone har han oprettet fonden ”Endrupholm Jytte og Johan Hoffmanns Fond\" med en kapital på 40 millioner kroner. Cirka halvdelen af penge skal bruges til at opkøbe herregården, når parret ikke længere selv kan bo der, mens resten skal bruges til kunst- og musikarrangementer og drift af ejendommen. Johan Hoffmann har tidligere ejet den store dyrefodervirksomhed Arovit, som han tjente mange penge på at sælge for år tilbage. Efterfølgende købte han i år 2000 Endrupholm. Når herregården nær Esbjerg i fremtiden omdannes til en kulturinstitution, er det langt fra første gang, at ægteparret har givet et økonomisk bidrag til Esbjerg Kommune.Samlet har de allerede givet 135 millioner kroner til gavn for både kultur, kunst, idræt, sundhed og iværksættere i kommunen. For Johan Hoffmann handler det om at betale tilbage til det område og den kommune, som har haft en afgørende betydning for hans succes med Arovit. - Jeg har været så glad for at have lavet virksomheden i Esbjerg. Kommunen hjalp mig på et tidspunkt, hvor jeg skulle udvide. Jeg fik egnsudviklingsstøtte og kommunal hjælp til at lave et industrihus på 3.300 kvadratmeter. Hvis jeg ikke havde fået det, var jeg aldrig kommet videre, forklarer han og tilføjer: - I’m paying back, som jeg siger. På gaden i Esbjerg er folk imponeret over den tankegang. - Jeg synes, det er meget, meget flot, at han giver tilbage til Esbjerg. Det er et godt initiativ, siger 67-årige Klaes Overgaard Jensen. Det giver Theresa Amby på 29 år ham ret i. Hun synes, det er ekstraordinært, hvordan rigmandsparret deler ud af deres formue. - Det er flot, at de gør det. Det er der ikke mange, som ville gøre. De to esbjergensere vil begge udnytte muligheden for at besøge Endrupholm, når dørene en gang ud i fremtiden bliver slået op. - Det er en rigtig god idé. Der er mange, som ikke har råd til at tage på museum eller i teateret. Så det åbner nogle muligheder for dem. Det kan også være godt for området med nye kulturtilbud, lyder det fra Theresa Amby. På rådhuset i Esbjerg er der også stor glæde hos manden i toppen af det politiske landskab over udsigten til kulturelle tilbud på herregården i fremtiden. - Jeg synes, det er utroligt flot, at en erhvervsmand, som har tjent sine penge ved at drive virksomheder i Esbjerg, nu vælger at give tilbage ved at stille sin herregård til rådighed for offentligheden og putte rigtig mange penge ind i en fond, siger Borgmester Jesper Frost Rasmussen fra Venstre. Han forventer, at Endrupholm vil blive et stort tilløbsstykke i fremtiden. - Stedet er en oplevelse i sig selv, og jeg kan ikke mindes, at der er noget tilsvarende i vores lokalområde. Derfor tror jeg absolut, det er noget, som vil kunne have en stor interesse, hvis man får tænkt de rigtige begivenheder ind, siger Jesper Frost Rasmussen. For at realisere projektet har Johan og Jytte Hoffmann ansat en projektleder, som skal arbejde på at gøre drømmen til virkelighed. - Vi skal prøve at skabe noget, som kan tiltrække folk fra hele landet. Det er vores opgave nu at se på, hvilke typer kunst der skal være, og hvor får vi det fra, siger Johan Hoffmann. Håbet er, at 40 millioner kroner i fonden kan sikre, at Endrupholm herregård lever videre i 30-35 år efter, parret har forladt stedet. Når fondskassen er tømt vil Esbjerg Kommune efterfølgende få mulighed for at overtage ejendommen vederlagsfrit mod at stå for driften, forklare borgmester Jesper Frost Rasmussen. - Det bliver noget, vi kommer til at forholde os til politisk til den tid. Der kan gå 10-15 år eller måske mere, men det er flot af Johan Hoffmann at give kommunen mulighed for at overtage en ejendom, som må antages at have en ret pæn salgsværdi, siger han. Det er endnu uvist, hvornår Jytte og Johan Hoffmann flytter fra Endrupholm.", "annotations": [], "meta": {}, "annotation_approver": null}
{"id": 597, "text": "Balkan, Afghanistan og Libyen er blot nogle af de lande, hvor jagerpilot Thomas Kristensen med kodenavnet MET har deltaget i internationale missioner for det danske flyvevåben. Siden 1993 har han haft fast sæde i landets F-16-fly, og blandt de stærkest i erindringen står krigen i Libyen. - Libyen er nok det vildeste og mest intense, vi har været med til. Det var en voldsom omgang, og der blev virkelig kastet mange bomber, fortæller han. At Thomas Kristensen alligevel har følt sig tryg i jobbet skyldes i høj grad de danske kampfly, der denne måned har været på vingerne i 40 år. - Det er en fantastisk flyvemaskine. Nærmest et aerodynamisk vidunder. Du sidder fantastisk i den, og den har så meget kraft og er så manøvredygtig. Hvis jeg vil lige op, kan jeg komme det, og hvis jeg vil lige ned, kan jeg det, siger Thomas Kristensen. De første F-16-fly ankom til Danmark i januar 1980 og blev ifølge Forsvarsministeriet anset for at være både billigere og teknologisk bedre end andre alternativer på markedet. Og det har vist sig at være en god forretning for den danske stat, mener Thomas Kristensen. Han er også forfatter til flere bøger om F-16-flyene, senest 'F16 - På vingerne med danske jagerpiloter', hvor han har talt med 50 forskellige jagerpiloter om deres arbejde med kampflyene. - At den flyvemaskine har kunne stå distancen i alle de år er helt unikt. Det har man ikke set før. Hæren har ikke en kampvogn fra 1980. Så på den måde har det været en god investering, siger han. Samtidig er flyet meget alsidigt, hvilket også har forstærket dets værdi, mener jagerpiloten. - F-16 kan lidt af det hele. Den kan både være i luftkamp og kæmpe mod andre flyvemaskiner, og så kan den også bruges ved luft-til-jord, hvor man støtter folk på jorden. Det er også flyets styrke, siger han. Thomas Kristensen understreger, at det efterhånden kun er skallen af F-16-flyene fra 1980, der stadig er i funktion. Resten er løbende blevet udskiftet og opdateret blandt andet med nye computere. Og de er ekstremt præcise, også når bomberne skal kastes, fortæller han. - Vi snakker inden for en meter. Hvis bomben virker, som den skal, rammer den, hvor den skal. Det gør det nemmere for mig at lave mit job, når jeg har stor tillid til både flyvemaskinen, bomberne og det udstyr, jeg har med mig. Men alligevel kan det gå galt. Ifølge Thomas Kristensen har Danmark mistet 10 F-16-fly i alt. Selv har han også oplevet en situation, hvor det kunne være endt helt galt. - Jeg har prøvet at lande om natten, hvor begge mine hovedhjul sprang, og flyveren kørte af banen. Der var det mere tæt på, end godt var, siger han. Selvom 40-årsjubilaren stadig er på vingerne, varer det ikke længe, før F-16 bliver udfaset. Allerede næste år skal danske jagerpiloter uddannes til at kunne flyve Danmarks nye F-35-kampfly. Ifølge Forsvaret forventes de første at ankomme til Flyvestation Skrydstrup i 2023. F-16-flyenes 40-årsjubilæum bliver markeret med en såkaldt 10-skibs formationsflyvning over hele Danmark både formiddag og eftermiddag. Se ruterne her: Ifølge Forsvaret bliver flyene dog kun sendt på vingerne, hvis vejret tillader, at man kan se dem fra jorden. Også på F-16-flyenes base Fighter Wing Skrydstup i Vojens bliver jubilæet fejret med et arrangement for flyvestationens ansatte. Her vil der være demonstrationsflyvning og et simuleret angreb på flyvestationen med op til 10 fly, oplyser Forsvaret.", "annotations": [], "meta": {}, "annotation_approver": null}
{"id": 598, "text": "Året er kun lige begyndt, men på den danske vestkyst har både turister og biologer allerede spærret øjnene op ved synet af en række usædvanlige havfund. En levende havskildpadde, en søhest, en klumpfisk og en flok langhalse har nemlig vist sig på stranden ved blandt andet Vejers og på halvøen Skallingen i Varde Kommune. De mange spektakulære fund har også overrasket biolog og naturvejleder ved Naturkulturvarde Peter Skødt Knudsen. - På Vejers Strand skyllede der en søhest op for nogle dage siden. Det er meget sjældent, at vi ser søheste i dansk farvand. - Der var en i Kalundborg Fjord forrige år. Men ellers er det omkring 50 år siden, at søheste sidst er blevet set i Danmark, siger Peter Skødt Knudsen. Peter Skødt Knudsen mener dog, det er tilfældigt, at de forskellige dyr er skyllet i land inden for den samme periode. Se billederne og læs mere om fundene her:", "annotations": [], "meta": {}, "annotation_approver": null}
{"id": 599, "text": "I den filippinske by Davao sidder Bob Arup sammen med sin kæreste i hendes lejlighed - og der har han affundet sig med, at han bliver siddende det næste stykke tid. Han er som flere andre danskere ude i verden strandet, efter at lande begynder at indføre restriktioner i bekæmpelsen af Covid-19-udbruddet. En af disse restriktioner i Filippinerne betyder, at alle lufthavne er lukket. - Jeg regner med at være strandet i mindst en måned, siger Bob Arup over telefonen fra Davao. Han kan ikke gøre andet. - Da Udenrigsministeriet opfordrede alle danskere til at vende hjem, skyndte jeg mig at købe en billet. Men jeg kunne ikke bare købe en billet hjem dagen efter, forklarer Bob Arup. Da var hovedstaden Manila nemlig allerede så småt lukket ned, så han var nødt til at fange en rute direkte fra Davao til Doha, hvorfra der går fly videre til Danmark. Og den næste afgang først i morgen, 20. marts. I mellemtiden er landet så godt som lukket ned. . Men Bob Arup og hans filippinske kæreste havde intet hørt om den lokale lufthavn. - Når man søgte på afgange fra lufthavnen, var de der stadig. De var ikke blevet slettet. Så vi kørte derud for at se det med egne øjne, og da vi kom derud, stod der bare tre-fire turister, der ikke kunne komme hjem, og en seddel hang på døren og oplyste, at lufthavnen var lukket. Bob Arup er førtidspensionist og er i det sydøstasiatiske ørige flere gange årligt. Derfor har han også et netværk derude, så han ikke er helt alene på spanden, ligesom han kan bo hos sin kæreste. Filippinerne har til dato haft 14 dødsfald, der relateres til coronavirus, og det påvirker hverdagen for Bob Arup og kæresten. - Vi holder os indendørs, udover når vi lige skal handle. Byen er sat i karantæne, og der er udgangsforbud, som bliver håndhævet, siger han. - Ved indgange til supermarkeder står der vagter og måler ens temperatur og sørger for, at man spritter sine hænder af først. Han synes dog, at politiet håndhæver det på en meget tryg og dygtig måde. - Men man føler sig da fanget. Ens frihed er indskrænket. Men sådan kan jeg jo også se det er i Danmark, hvor jeg følger med i alle pressemøderne. Bob Arup frygter dog at blive syg, mens han sidder i Davao. - Hospitalerne er jo ikke up to date her. Han viser heldigvis ikke nogen symptoner på nuværende tidspunkt, men fortæller også, at kæresten er god til at have sprit med alle steder og spritter for eksempel håndtag af i supermarkedet. Sundhedsvæsnet er ikke det eneste, han savner ved Danmark. Derhjemme venter hans fire sønner nemlig også: - Og jeg savner dem rigtig, rigtig meget.", "annotations": [], "meta": {}, "annotation_approver": null}
{"id": 600, "text": "MILF? Cougar? Hvad med GILF? Hvis du aldrig skulle være stødt på 'MILF' eller 'GILF', så google det eller lad dig nøjes med at vide, at forkortelserne bruges om en mor eller bedstemor, der får det til at kilde i mellemgulvet. Nej, ikke dem i din familie! En andens mor eller bedstemor. Pointen er, at det er en moden, attraktiv kvinde. Også kaldet en 'cougar'. Og det virker til, at de modne kvinder kan få det til at kilde hos en hel del. Ordet 'MILF' var det tredje mest søgte på verdens største online pornomekka, Pornhub.com, i 2018. Lige over 'step mom' og tre pladser højere på listen end 'mom'. Det er der ifølge Jakob Olrik, som i 2006 startede en sex- og parterapiuddannelse og blandt andet har skrevet bøgerne 'Mer' og bedre sex' og 'Kvinde, kend din mand', flere gode grunde til. Det kan godt være, at tyngdekraften har hevet i bryster og baller, og at der er kommet rynker og appelsinhud, men med alder følger også erfaring. Også i soveværelset. Det kan komme dig – hvis du altså ender i det soveværelse med en ældre kvinde – til gode. - Ældre kvinder er mere komfortable omkring deres seksualitet. De har en naturlighed på lagnerne, og den nervøsitet, der kan være, når man er ung, er væk. En ældre kvinde ved, hvad hun vil have, og hun kan tage fat, siger Jakob Olrik. Derudover kan det give en ung mand et gevaldigt boost at være sammen med en cougar. - Der er noget status i at score et rigtigt stykke voksen kvinde, som har mere styr på livet end en selv, siger sexperten. - Når en kvinde, der er så meget kvinde, vil have drengen, så kommer drengen til at føle sig som en mand, fordi den modne kvinde er mere erfaren og vis. Det giver selvtillid. Ligesom det giver selvtillid, at han lærer, hvordan man håndterer en rigtig kvinde. I nogle kulturer er det skik, at de ældre oplærer de unge i sexlivets glæder, og i de fleste kulturer er det ganske normalt, at der sker en overlevering, som ikke drejer sig om sex, til næste generation. Og der kan være en hel del at komme efter, hvis du kaster dig ind i et forhold til en ældre kvinde. - Det kan være en stor læringsproces. Ikke kun seksuelt, men i at kurtisere og konversere. Hendes tilgang til tingene giver et helt andet perspektiv på livet. Så der er noget læremester og elev i det, siger Jakob Olrik. - Det er jo ikke det, det handler om i sidste ende. Det handler om, hvordan vi opfører os, og en kvinde med flere år på bagen og patina hviler i sig selv og sin seksualitet. Det er det, der er liderligt. Hvis forholdet bliver længerevarende, er der andre og mere besværlige spørgsmål, der melder sig. Det kan være svært at dele venner, der er vidt forskellige steder i deres liv. Den ene part kan komme til at føle sig meget ung i selskab med den andens venner. Og omvendt. - Vi vil jo gerne anerkendes for den kæreste, vi har fundet, men omverdenen kan måske have svært ved at acceptere den store aldersforskel, og så bliver den romantiske boble hele tiden punkteret. Derfor bliver det ofte noget, som parrene holder for sig selv, siger Jakob Olrik. - Og det kan blive rigtig svært, hvis den ældre kvinde finder en mand, der er på samme alder, som de børn hun har fra et tidligere forhold, pointerer han og peger på en anden grund til, at cougar-forholdene ofte er kortvarige. Nemlig hvis manden vil have børn, og biologien gør det umuligt for kvinden at få det. Jakob Olrik ser cougar-fænomenet som et opbrud med det konventionelle, hvor man, hvis der var aldersforskel på par, mest så yngre kvinder med ældre mænd, der hurtigt kunne blive stemplet som gamle grise. Samme stempel får de modne kvinder med smag for ungt kød ikke. - Det er cool, når ældre kvinder gør det. Så er de moderne og progressive, siger Jakob Olrik. Derfor spår han, at der vil komme flere cougars. Trine Thorendal var med til at starte Danmarks første datingportal for kvinder, der vil møde yngre mænd, cougarcentral.dk. Hun melder om en voldsom interesse, da sitet gik i luften i juni 2011. - Der er mange på 17-19 år, som synes, det kunne være sjovt at være sammen med en ældre kvinde. Det er typisk unge mænd, der gerne vil læres op, som bruger sitet, siger Trine Thorendal. Knap 48.000 mænd og kvinder har oprettet sig på cougarcentral.dk, men mange af dem er, som Trine Thorendal pointerer, bare inde for at få stillet deres nysgerrighed, ikke deres lyster. Kun 20 procent af de oprettede er kvinder, så der burde være masser af ungt kød til de sultne pumaer. - Men der er, som nævnt, mange rigtig unge mænd, og de er ikke nødvendigvis så attraktive for sitets cougars, siger 48-årige Trine Thorendal, der selv har datet yngre mænd. - Man kan jo ikke date en, der bor hjemme. Det er ikke interessant for de kvinder, der er på sitet. De er typisk over 40 år og er interesserede i den løse, seksuelle relation, men de vil gerne have lidt mere. Der er mest interesse for de mænd, der er mellem 25 og 35 år og ved, hvordan en kvindekrop fungerer, siger hun. - Jeg er vist bare en kvinde, der kan lide mænd.", "annotations": [], "meta": {}, "annotation_approver": null}
{"id": 617, "text": "Når du klikker på en artikel eller bladrer i avisen, kan den være skrevet af en robot. Flere danske medier bruger robotter, som trækker data og forsyner dig med artikler om bolighandler, sportsresultater og regnskaber på den lokale virksomhed. Robotterne er programmeret, så de skriver artikler helt uden hjælp fra en journalist. Men de ringer altså ikke lige med et opfølgende spørgsmål. Og det ærgrer Hans Otto Sørensen, der er direktør i Skærbæk-virksomheden Dansk Biohalm. En dag faldt han over en overskrift og en artikel om sin virksomhed i JydskeVestkysten – uden han var blevet interviewet. - Man undlader den kildekritik, som jeg mener er en helt grundlæggende del af en journalists arbejde, siger Hans Otto Sørensen. Artiklen var skrevet af en robot og havde altså ikke været igennem en journalists hænder, før den blev trykt i avisen. Og det er et helt grundlæggende problem, mener Hans Otto Sørensen. - Når man bare ukritisk videregiver information fra andre, synes jeg, at det er overflødigt og unødvendigt. Hans Otto Sørensen er ikke alene om at være utilfreds med robotartiklerne. I januar troppede 36 erhvervsdrivende fra Tønder-området op til et møde med JydskeVestkysten, fordi de mener, at robotten langt fra fortæller det fulde billede af virksomhedernes regnskaber. Det fortæller formand for Tønder Håndværkerforening Tommy Nissen. - Det er helt forkert at vise regnskaber i avisen, uden at der følger en forklaring med. Det er ikke sjovt for en lille håndværksmester at blive hængt ud i avisen med røde tal, uden at det bliver forklaret, hvorfor tallene er røde. Chefredaktør på JydskeVestkysten Mads Sandemann har lyttet til kritikken, men han har ikke lagt robotten i graven. - Læserne får at vide, hvordan det går i de lokale virksomheder, så de bedre kan følge med i, hvordan det går for det lokale erhvervsliv. Når JydskeVestkysten udgiver artikler skrevet af robotter, står det i artiklen, at det ikke nødvendigvis er den fuldstændige historie, men at man er velkommen til at kontakte redaktionen, hvis man har uddybende oplysninger. - Der er mange historier, vi som journalister fortæller, der ikke er den fuldstændige historie. Vi skærer altid en del af virkeligheden til, og her vælger vi altså at bruge oplysninger, der er officielle, siger Mads Sandemann. De oplysningerne, robotterne spytter ud som artikler, er allerede offentligt tilgængelige, før de ender i medierne. For eksempel samler robotterne tal fra Erhvervsstyrelsens databaser. Det fortæller Andreas Marckmann Andreassen, der har brugt et halvt på at undersøge robotjournalistik som fellow på Syddansk Universitet. Han understreger, at det er vigtigt, at medier forholder sig til grænsen for, hvad der bør blive formidlet videre i et nyhedsmedie. - Pludselig er der flere oplysninger, der bliver tilgængelige, og det betyder, at man som medie skal overveje, hvilke datasæt, der er relevant at lave journalistisk på.", "annotations": [], "meta": {}, "annotation_approver": null}
{"id": 601, "text": "For cirka fem år siden åbnede der sig en helt ny verden for Andreas. - Jeg var 19 eller 20 år, da jeg var sammen med en ældre kvinde første gang. Kvinden var 42 år og et one-night-stand. Et flygtigt bekendtskab, der gjorde et stort indtryk. - Det var ren sex, og der var det ikke mig, der havde styringen. Jeg blev kørt rundt og fik at vide, hvad jeg skulle gøre, griner Andreas. Andreas var stødt på en ’cougar’. Derefter blev cougar-radaren tændt. For kvinden, der var mere end dobbelt så gammel som den unge fynbo, gav en oplevelse, han ikke havde haft med jævnaldrende eller yngre kvinder. Siden er det blevet til flere cougars. - De fleste modne kvinder har mere sex-erfaring end yngre kvinder. De ved, hvordan det skal gribes an fra start til slut, siger Andreas. Men det handler ikke kun om sex for Andreas, der har været sammen med flere kvinder, der var jævnaldrende eller yngre. Blandt andet i et forhold på otte måneder. Jo, det kan da godt være, at huden er lidt strammere og kødet lidt mere fast, og at der måske er flere fællesinteresser, men Andreas har brug for en kvinde med en fast hånd. - Jeg er meget spontan og hurtig til at forfølge de idéer, jeg får. Både de gode og dårlige. Og jeg har brug for en, der giver mig modspil og siger stop. Jeg vil have en, der kan sætte mig på plads, siger Andreas. - Det er der ingen af de unge kvinder, jeg har mødt, der kan. Det er de ældre bedre til. Det startede som sjov og ballade med de ældre kvinder, indtil Andreas fandt ud, at han – udover en erfaren sexlærer – fik et andet modspil, end han var vant til. Nu går Andreas målrettet efter ældre kvinder, og den perfekte alder er mellem 38 og 40 år. - Jeg har en grænse, der slutter ved 50 år, men jeg synes generelt ikke, at alder skal komme i vejen for et forhold. Og så må man acceptere den slitage, som nu engang hører til en ældre model. - Det er ikke noget, jeg tænker på. Det drejer sig om personlighed. Hvis den er, som den skal være, så er den fysiske tiltrækning der også. Også selv om det ikke er en gudesmuk model, siger Andreas. Den unge single-kok virker overbevist om, at han vil passe bedst sammen med en ældre kvinde, men det kan være svært for omgangskredsen at forstå, hvorfor Andreas ikke bare finder sig en jævnaldrende kvinde. - De tror, det er noget, jeg skal have prøvet af. Som om, det er noget, der skal tjekkes af, siger Andreas. - Der er mange af mine venner, der ikke forstår, at jeg helst vil have en ældre kvinde, men de accepterer det. Andreas har ikke fortalt sine forældre om sin smag for ældre kvinder. - Jeg tror ikke, det bliver et problem, men vi vil nok komme til at tale om det i et stykke tid, når jeg har fortalt det, siger Andreas. Her vil snakken formentlig også komme til at dreje sig om børn og børnebørn. For det kan vise sig at blive umuligt for Andreas at levere dem, hvis den kommende kærestes biologi nægter. - Jeg vil selvfølgelig gerne have børn, men det behøver ikke at være mine egne. Hvis hun har børn, så vil jeg tage dem til mig som mine egne, siger Andreas. - Jeg er klar til at gå ind i et seriøst forhold med en ældre kvinde, hvis hun er den rette. Også selv om hun er blevet for gammel til at få børn.", "annotations": [], "meta": {}, "annotation_approver": null}
{"id": 602, "text": "47-årige Tina er glad for unge mænd. Faktisk går hun målrettet efter dem, der lige er blevet myndige og ikke har rundet 30 år, og de må meget gerne være tættere på 20 end 30. Og Tina kan tillade sig at være kræsen. Via sin profil på datingsitet scor.dk får Tina cirka ti tilbud om sex hver dag. Hvis hun er online, kommer der op mod 30. - Ældre mænd er ofte meget selvhøjtidelige. Når de kommer op i 30’erne, bliver de deres job, og hvis de er ledere, så er de skide højrøvede. De er meget fokuserede på egne behov. Også i sengen, siger Tina. - Sådan har en ung tømrer det ikke. Han er mere opmærksom på mine behov. Han er interesseret i mig og vil gøre noget godt for mig. Ældre mænd skal bare have lettet trykket. Det er i høj grad også sex, det drejer sig om for Tina. Hun taler gerne om sin lyst til yngre mænd og har ikke noget imod at stå frem som 'cougar'. Det har Heidi heller ikke. - Jeg tænder simpelthen ikke på jævnaldrende mænd. De virker selvtilfredse og har ikke samme gnist og nysgerrighed som de unge, siger Heidi. På scor.dk er Heidi 48 år, men det er ikke hendes rigtige alder. Den vil hun ikke oplyse af frygt for, at det vil gøre hende mindre attraktiv for den unge målgruppe, der ligesom i Tinas tilfælde helst skal være under 30 år. - Hvorfor skulle jeg tage en mand på 39 år, hvis jeg kan få en på 25? Unge mænd vil udfordres erotisk, og jeg kan tilbyde dem noget, de måske ikke har prøvet før, mens de også kan udfordre mig. De er friske, nærværende og meget interesserede i mig, og de har ikke prøvet det hele, som mange modne mænd har. De er stadig meget tændte og nysgerrige, siger Heidi. - Jeg har ikke lyst til at tale om familieforhold, boliglån og golfrejser. Jeg vil ikke have en mand, der lever et liv, som minder om mit. Og det kan det meget nemt blive med en mand på samme alder som mig. Der er masser af mænd under 30 år, som er nysgerrige efter at finde ud af, hvad Heidi kan tilbyde. Den eftertragtede cougar får cirka 20 sextilbud hver dag fra - hvis vi skal blive i dyresproget - 'cubs', altså unger eller i dette tilfælde unge mænd med lyst til kvinder, der er (markant) ældre end dem selv. I weekenden er det op mod 50 tilbud. - Det er sex, der er drivkraften for mig i det her. Men der skal være en god tone og kemi. Jeg åbner ikke bare døren og har sex for at smide ham hurtigt ud igen, siger Heidi. Derfor bruger hun som regel en uge eller to på at chatte og lære kandidaten bedre at kende, men temaet er hele tiden sex. - Vi snakker meget om erotik og sexlege. Om hvad vi har prøvet, og hvad vi vil prøve. Mange spørger, om jeg vil lære dem op, men det er ikke det, jeg vil. Vi skal være ligeværdige og udfordre hinanden seksuelt. Tina har ingen problemer med at være lærerinde. Eller lege mor. Faktisk er det ved at blive et standardspørgsmål fra Tina til nye 'cubs', om de har lyst til at kalde hende mor. - Rigtig mange siger ja, og nogle spørger også, om jeg kan give dem stedmor-oplevelsen, fortæller Tina. Hun er fuldt ud bevidst om, at de unge mænd bruger hende som en uforpligtende genvej til at få sexerfaring. - De bruger mine kommentarer til at blive bedre, så de kan gøre det godt med yngre og jævnaldrende kvinder, siger Tina og giver endnu et bud på, hvorfor de unge mænd kommer hos hende. - De er vant til unge piger, der har en masse stress. De stakkels piger skal være dygtige i skolen, over for veninder og over for forældrene. Det kapitel er overstået for mig. Jeg kan bare slappe af og forkæle dem. Og lade mig blive forkælet. Men det er ikke udelukkende velgørenhed i form af gratis coaching, den 47-årige cougar praktiserer. Der er tale om gensidig udnyttelse. - Når jeg er sammen med unge mænd, så giver det mig ny energi og en følelse af, at jeg er yngre, end jeg egentlig er. Jeg får et skud vitamin og en bekræftelse af, at den gamle stadigvæk kan, siger Tina. Hun møder altid sine 'cubs' i lejligheden på Frederiksberg. Der bliver ikke lagt op til fingerfletning i biffen eller gåtur i Frederiksberg Have. En kort ordudveksling på scor.dk, så kommer kandidaten hjem til et glas vin og et kort kemimøde, som afgør, om der skal udforskes kroppe, deles erfaringer og udveklses stedmoderlige gloser. Nogle gange siger Tina nej tak, så den unge mand må finde en anden at lege 'mor' med. Nogle gange bliver hun selv afvist. Så går Tina videre til den næste besked i indbakken. Eller tilbage til en af de forrige. - Du må altså gerne pointere, at jeg ikke er til 13-årige hjemløse drenge. Det er hermed gjort. Men det var faktisk den subsistensløse Disney-helt Peter Pan, der vækkede Tinas appetit for unge mænd. Efter et længerevarende forhold med en ældre mand havde Tina ikke sex i to et halvt år. Så røg Disney-helten i DVD-afspilleren. Mere præcist i 2015-versionen, som bare hedder 'Pan', hvor det er rigtig levende mennesker, der er skuespillere. - Det var ikke seksuelt med Peter Pan, men der var noget attraktivt ved det unge ansigt og den slanke krop, som plantede en tanke om, at der da gerne måtte komme nogle unge mænd omkring min ønske-ø, griner den bramfri cougar. Derefter oprettede Tina sig på scor.dk og fandt hurtigt ud af, at hun var attraktiv for mænd lidt ældre end Peter Pan. Tina bliver stille, da jeg spørger, hvor mange hun har været sammen med, siden profilen blev oprettet på scor.dk for cirka to år siden, men afviser, da jeg spørger, om tallet er trecifret. - Det er nok omkring 50, afslører hun. For Heidi var det en mand på 30 år fra den lokale sportsklub, der forvandlede hende fra midaldrende fraskilt kvinde til cougar. - Jeg vidste godt, at jeg godt kunne lide unge mænd, men ikke, at jeg var interessant for dem. Det var jeg for ham, og han introducerede mig til hele det univers, der er på scor.dk, siger Heidi. Og så eksploderede interessen. Da Heidi oprettede sin profil i december 2018, tikkede der 1.000 beskeder ind i løbet af den første uge. 1.000 tilbud om sex fra fremmede mænd i alle aldre. De mest interessante beskeder bliver starten på en chat, som kan føre til noget mere, hvis kemien er der. - Jeg har udlevet mange af mine sexfantasier i det seneste år, fortæller Heidi, der gerne vil holde lidt på de mest interessante 'cubs', hvis de vil se hende igen. Det er der flere, der gerne vil. For eksempel har Heidi set den samme unge mand næsten ugentligt i de seneste to måneder. - Men vi ser andre og er åbne om det. Jeg vil helst ikke leve i tosomhed igen, siger Heidi og understreger, at det i så fald skal være et åbent forhold. Heidi længes nogle gange efter et mere fast forhold, fortæller hun, men: - Det er for tidligt for mig at svare på, om jeg er klar til et nyt forhold, og jeg er slet ikke færdig med at leve sådan her endnu, for det er meget livsbekræftende for mig. Samme melding kommer fra Tina, der har det fint med at kalde sig 'cougar' og håber at kunne gøre det flere år endnu. Derudover undrer hun sig over, hvorfor der er så meget forskel på, hvordan der bliver set på ældre kvinder og unge mænd contra ældre mænd og unge kvinder. - Hvis jeg skal have lov til at blive kaldt cougar og andre fine ting, så skal ældre mænd også have lov til at være sammen med yngre kvinder, uden de bliver stemplet som gamle grise.", "annotations": [], "meta": {}, "annotation_approver": null}
{"id": 603, "text": "Du kender måske følelsen. Efter flere år på skolebænken har du endelig landet et fuldtidsjob med 'voksenløn' og fast pensionsordning. Dine venner og forældre giver dig highfives og siger 'godt gået', og du bliver en smule stolt, når du fortæller faster Lone om dit nye job til familiefesten. Men allerede inden du for alvor er kommet i gang med at vise, hvad du kan, kommer din chef med en dårlig nyhed: 'Du er fyret!' DR har talt med en række unge, der har oplevet at blive afskediget forholdsvis tidligt i deres karriere. Flere af dem fortæller, at fyresedlen har ramt dem hårdt. Tilbage står de forvirrede, frustrerede og - for fleres vedkommende - med en såret selvtillid. Januar er i perioden 2008-2018 den måned, hvor de fleste større afskedigelser varsles, viser tal fra jobindsats.dk, der hører under Styrelsen for Arbejdsmarked og Rekruttering. Herunder fortæller Sofie, Mirwais og Nikolaj, hvordan det påvirkede dem at miste jobbet tidligt i karrieren - men de fortæller også om, hvordan de krøllede fyresedlen sammen og rejste sig igen. Chok. Jordskælv. Hvor kan jeg gemme mig? I det øjeblik jeg fik opkaldet, om at jeg var opsagt, opstod der tumult i min tankestrøm. Følelsesmæssige og lavpraktiske spørgsmål drønede rundt. 'Hvad siger jeg til min familie?' 'Hvornår har jeg mon sidste arbejdsdag?' Jeg blev afskediget i forbindelse med en større nedskæringsrunde. Og det ramte mig på følelserne. Ret hårdt i begyndelsen. Jeg havde ellers flere samtaler med min tidligere chef og kollegaer. Hver gang blev det understreget, at fyringen intet havde med mig som person at gøre. Den skyldtes ene og alene, at der skulle spares penge. - Tag det med et gran salt, sagde flere. Men det havde jeg svært ved i starten. Jeg kunne ikke lade være med at tænke over, hvorfor jeg lige var en af dem, ledelsen havde besluttet at spare væk. Det måtte jo betyde, at jeg ikke var god nok. I hvert fald ikke god nok til, at de ville beholde mig. Følelsen af ... Den gnavede i mig. 'Hvad duer jeg overhovedet til?' spurgte jeg mig selv. Jeg havde svært ved at fortælle andre om fyringen. Det føltes okay at tale med min kone om den. I forhold til venner og familie forholdt det sig anderledes. Jeg har nok altid følt, at mine nærmeste anså mig for at være ham, der ikke havde problemer. Ham, der havde styr på uddannelsen og karrieren. Jeg vidste ikke, hvordan jeg skulle forklare dem, at sådan var det ikke lige nu. Desuden er uddannelse alfa og omega for mine forældre. Min far har altid sagt: 'Gå op i din uddannelse. Det skal være perfekt.' Det var svært at sige: 'Far, jeg , da jeg skulle ud at vise, hvad jeg kunne bruge uddannelsen til.' Men det viste sig, at jeg selv havde konstrueret mange af mine forældres forventninger til mig. Da jeg efter nogle uger fortalte dem om fyringen, var der ikke skyggen af bebrejdelse. De var tværtimod meget støttende. Én af de ting, der hjalp mig videre, var, at jeg ret hurtigt sagde til mig selv: 'Du er ramt af det her, men nu handler det om at finde ud af, hvordan du rejser dig og kommer til at tænke positivt igen.' Helt lavede jeg en liste over alle de aktører, jeg tænkte, kunne hjælpe mig. Tillidsrepræsentant. A-kasse. Fagforening. Storebror. Kollegaer fra tidligere studiejob. Kollegaer fra mit team. Tidligere samarbejdspartnere… En efter en kontaktede jeg dem. Fagforeningen var én af de første, jeg hev fat i. Hjælpen fra den var enorm. Der skulle forhandles en fratrædelsesaftale på plads, og en konsulent derfra tog over. Det var en lettelse, for jeg var ret grøn på det område. Det lykkedes at få forhandlet, at jeg fik tre måneders ekstra opsigelse. Desuden fik jeg nogle penge til kompetenceudvikling. Jeg brugte pengene på et coachingforløb. Jeg følte mig jo ramt på identiteten og kunne mærke, at når nu jeg skulle ud at skinne igennem til jobsamtaler, var det sundt at få et friskt pust. Det var coachen i dén grad. Hver gang jeg havde en negativ tanke, erstattede hun den med en positiv. Tvivlede jeg lidt på mig selv, sagde hun måske: 'Du har gået fem år på universitetet, haft studierelevant arbejde og senest har du siddet i en fuldtidsstilling i en stor organisation. Du har at byde på.' Ærgrede jeg mig over, at jeg skulle være jobsøgende, kunne hun sige: 'Har du tænkt over, at du nu har mulighed for at finde ud af, hvad dit drømmejob er?' I starten tænkte jeg: 'Ja ja, den er god med dig,' men efterhånden som samtalerne udviklede sig, kunne jeg mærke, at det var spændende at reflektere dybere over, hvad jeg egentlig brændte for og havde lyst til at lave. Jeg fik sådan en 'det bliver fandeme fedt at prøve noget nyt'-følelse. Mine bedste råd til andre vil være; giv dig selv tid til at synke skuffelsen og frustrationerne. Derefter så beslut dig for at være positiv. Du får ikke noget ud af at blive ved med at ærgre dig. Og så lad være med at tro, du skal gå igennem det alene. Tag fat i alle mennesker, som du tænker kan hjælpe dig videre både på det personlige og professionelle plan. Til sidst vil jeg sige, som en ældre kollega sagde til mig: 'Når en dør lukkes, åbnes en ny.' Når jeg ser på, hvor jeg er i dag, må jeg sige, at der gemte sig noget godt bag den nye dør. Jeg blev fyret i slutningen af maj. Fire en halv måned – det var så lang tid, jeg nåede at arbejde på det plejecenter, hvor jeg var ansat. På min fyreseddel står, at jeg ikke levede op til de forventninger, de havde til en selvtilrettelæggende ergoterapeut. Op til fyringen havde jeg været sygemeldt 14 dage med stress på grund af arbejdsmiljøet og uoverensstemmelser med min leder. Jeg reagerede fysisk på at skulle på arbejde med hjertebanken, kvalme, rysteture og dårlig søvn. Fyresedlen fik jeg under et møde med ledelsen, som jeg selv havde bedt om. Mit budskab var, at nogle ting var nødt til at blive ændret. I stedet endte det med, at jeg blev opsagt. Jeg blev helt stille. Og efter mødet græd jeg. Jeg skammede mig enormt meget over at blive fyret og var samtidig lettet over, at nu skulle jeg ikke længere møde op et sted, som gjorde mig så vred og ked af det hver dag. Nogle dage tænkte jeg: Det er deres skyld. Andre dage: Gud, det er min skyld. Fyringen fik mig til at tvivle på mig selv som person. Jeg frygtede, at jeg var et dårligt og besværligt menneske. De mindste ting gav mig præstationsangst. Som at lave mad til min kæreste. Hvad nu, hvis jeg ikke kunne finde ud af det? Jeg var bange for, at han ville 'fyre' mig, hvis det ikke var godt nok. Jeg begyndte også at tvivle på, om jeg var dygtig nok til mit fag. Jeg overvejede, om jeg skulle læse videre eller søge job på den lokale kaffebar. Det bedste, jeg gjorde, var at omgive mig med nogle mennesker, der kunne bygge mig op igen både personligt og fagligt. Jeg brugte mine tætte venner meget til at bekræfte mig i, at jeg var god nok som person. Jeg snakkede også med venner fra studietiden og tidligere arbejdspladser. De sagde allesammen: Du dygtig til dit fag. Det gjorde, at jeg stille og roligt fik bygget min selvtillid op igen. Det tog mig lang tid at turde sige højt, at jeg var blevet fyret. I hvert fald til andre end mine nærmeste venner. Der er stadig nogle i min familie, der ikke ved det. Jeg var bange for, at folk ville tænke, jeg ikke var dygtig til mit job, eller at jeg var besværlig. I forvejen er min største frygt, at folk synes, jeg er besværlig. Jeg er typen, der taler højt, engagerer mig og stiller høje krav. Efter halvanden måned blev jeg kaldt til jobsamtale. Jeg var bange for, om en ny arbejdsplads ville tro, de havde købt 'katten i sækken' - tro, jeg var vanskelig, hvis de fandt ud af, at jeg var blevet fyret. Da vi skulle ordne kontrakten, spurgte min nye leder, hvornår jeg kunne starte. Dér fortalte jeg, at jeg var fritstillet, så jeg kunne starte, når de havde behov for det. Hun sagde bare: 'Nå, så finder vi ud af, hvornår det passer ind.' Man skal ikke altid skamme sig over en fyring. Nogle gange handler det bare om, at forventningerne ikke stemmer overens, og at man ikke er det rette match. Det kan være svært at bedømme ud fra en halv times jobsamtale. I dag er jeg ved at være ovenpå igen, og jeg er rigtig glad for min nye arbejdsplads. De tøver ikke med at trække på min faglighed, og jeg er faldet godt til. Få gange har jeg mødt én, der sagde: 'Det skal du ikke tage dig af, jeg har også prøvet at blive fyret – det er en del af arbejdslivet.' Det var simpelthen så rart. Jeg håber, jeg ved at stå frem kan sikre, at der er nogen, der føler sig mindre alene og måske også tør sige højt, at de er blevet fyret. For hvis jeg nu blotter mig først, er der andre, der ikke behøver være de første til at gøre det. Jeg husker klumpen i halsen. Overfor mig sad min chef og lederen af HR-afdelingen. Jo flere ord, der kom over min chefs læber, jo mere tænkte jeg: 'Nu behøver du ikke sige mere.' Jeg ville bare gerne ud derfra. Det kom bag på mig, at fyringen ramte mig på den måde. Jeg røg som led i en stor nedskæringsrunde, og jeg havde faktisk talt med mine kollegaer om, at det kunne være nice nok med en fyreseddel. Jeg følte ikke, jeg sad i den rette stilling, og min chef og jeg havde allerede snakket om, at jeg måske skulle over på nogle nye projekter. I forbindelse med fyringsrunden var der forhandlet nogle fine fratrædelsesaftaler på plads. For eksempel blev man fritstillet i opsigelsesperioden. Desuden ville jeg blive tilknyttet en coach, der kunne hjælpe mig med jobsøgningen. Jeg tænkte, at når nu jeg overvejede at prøve noget nyt, var det måske ikke så tosset med sådan en fratrædelsesordning. Men da fyresedlen lå foran mig, føltes det ikke ret nice. Selv om der var tale om en større fyringsrunde, havde jeg en ubehagelig følelse af at blive valgt fra. Jeg følte mig afvist, og afvisningen sved lidt, for den kom fra nogle mennesker, der kendte mig. Jeg havde trods alt arbejdet der halvandet år. Den første måned forsvandt i byture og computerspil. Jeg syntes, situationen var lidt uoverskuelig. Jeg var blank på, hvilken type job jeg skulle søge, og når jeg fandt en stilling, tvivlede jeg på, om jeg var dygtig nok til den. 'Kan jeg overhovedet finde ud af det? Er jeg i stand til at komme ind i en virksomhed og præstere nok til, at den vil have mig i længere tid?' Min tro på mig selv havde fået et hak. Og så var jeg lidt skuffet over mig selv. 'Hvorfor var det mig, der fik sparket? Er jeg dårligere end mine kollegaer? Kunne jeg havde gjort noget anderledes?' I begyndelsen slog jeg mig selv i hovedet med den slags tanker. Havde jeg ikke fået hjælp fra forskellige sider, kunne jeg let være røget i et sort hul. For mig var coachen afgørende. Hun tog mig i hånden og sagde: 'Nu gør du sådan og sådan.' Det havde jeg brug for. Hun bad mig for eksempel om at skrive, hvilke succesoplevelser jeg havde haft på mit job, og hvilke arbejdsopgaver der havde tændt mig mest. På den måde blev det mere klart for mig, hvilke stillinger jeg skulle søge. Mine tidligere kollegaer betød også meget. Mange af dem skrev til mig, og deres ord løftede mig virkelig. Jeg følte mig jo lidt som ham, der var blevet valgt sidst til fodbold i skolegården. Men beskederne gav en følelse af, at: 'Okay, jeg har sat et positivt aftryk hos mange. De kan godt lide mig.' Desuden hjalp det, at jeg ikke behandlede fyringen som et tabu. I starten syntes jeg ikke, det var så fedt at fortælle venner og bekendte om den. Men efter jeg havde sagt det til den første kammerat, var han bare sådan: 'Folk bliver fyret hver dag. Nogle skal ryge i nedskæringsrunderne. Lad vær med at tage det personligt. Hvis din chef generelt var utilfreds med dig, havde du ikke været i tvivl om det.' Det var sundt at blive mindet om den slags. Så tal om de tanker, du går med. Du bliver syg, hvis ikke du får dem ud af systemet. Og når du åbner op om din fyring, vil du også finde ud af, at du langt fra er den eneste, der har stået i situationen. Hvis ikke den, du taler med, selv har prøvet at blive fyret, har hans kæreste, bror eller mor som regel.", "annotations": [], "meta": {}, "annotation_approver": null}
{"id": 604, "text": "Glæden var stor i 2015, da et nyt og moderne psykiatrisk sygehus til 500 millioner kroner slog dørene op i Aabenraa. Godt fire år efter har store problemer med fugt og skimmelsvamp ændret begejstringen til frustration. Utætte fuger omkring 500 vinduer i nybyggeriet giver nemlig udfordringer med vandindtrængning. Det har resulteret i fugtskader og skimmelsvamp på flere sengestuer og kontorer. På sygehuset lyder meldingen fra de ansatte, at det er afgørende at få løst problemerne hurtigst muligt – ikke mindst af hensyn til patienterne. - Det er vigtigt, at der er pænt, ordentligt og rent. Det betyder faktisk noget for helingen, når man er i en svær fase af sit liv. Det er også det, et sygehus repræsenterer, siger Anne Eisenhardt, oversygeplejerske ved Psykiatrisk Afdeling Aabenraa: - Der kan være patienter, som tænker, at hvis man ikke engang gider gøre noget ved bygningerne, gad vide hvilken behandling jeg så får? Eller kan jeg være sikker på, at alt er i orden, når bygningerne ikke er det? Derfor har Regionsrådet godkendt at bruge 9,2 millioner kroner på en renovering, som skal udbedre problemerne med fugt og skimmelsvamp. Problemerne har dog været kendt siden 2016, men på grund af en langvarig syns- og skønssag, der undersøger, hvem der har ansvaret for fejlen i byggeriet, er renoveringsarbejdet blevet bremset. Sagen har været i gang siden december 2017 og er endnu ikke afsluttet. Det har regionsrådet nu taget konsekvensen af ved selv at lægge de godt ni millioner kroner ud, så de utætte vinduer kan repareres, og fugtskaderne fjernes. Det forklarer Karsten Uno Petersen fra Socialdemokratiet, der er formand for Region Syddanmarks anlægs- og innovationsudvalg. - Vi kan ikke vente, for der kommer skimmelsvamp i en helt ny bygning. Det er jo helt forfærdeligt. Vi har nogle patienter, som skal være der til dagligt, og derfor bliver vi nødt til at gøre det nu. Vi kan ikke byde vores patienter det, siger han. Selvom han beklager den lange proces, er han sikker på, at de bevilligede midler kan komme fejlene og skaderne i det milliondyre byggeri til livs. - Vores rådgiver har sagt god for, at udbedringsprocessen på 9,2 millioner vil løse problemet. Så vi er på ret sikker grund, og jeg er ret sikker på, at vi får de penge igen. For Region Syddanmark skal have pengene igen, fastslår Karsten Uno Petersen. Ansvaret ligger nemlig hos entreprenørerne bag byggeriet. Problemet er bare, at der har været op mod otte forskelligere entreprenører inde over, og det er endnu fuldstændig uklart, hvor ansvaret for fejlen skal placeres. Det skal den igangværende syns- og skønssag afgøre, hvor blandt andre alle entreprenørerne er indkaldt. Herefter kan der også vente en voldgiftssag, før regionen kan lukke sagen. - Ting tager desværre lang tid, når vi har med syn- og skønssager og voldgiftssager at gøre. Det kan tage mellem to og fem år, og det kan vi ikke vente på, når der er stor risiko for skimmelsvamp, siger formanden for Region Syddanmarks anlægs- og innovationsudvalg. - Men vi skal have fundet ud af, hvem der er den ansvarlige, og så skal vi have pengene derfra. Region Syddanmark forventer at gå i gang med renoveringsarbejdet på psykiatrisk sygehus i Aabenraa i februar eller marts.", "annotations": [], "meta": {}, "annotation_approver": null}
{"id": 605, "text": "31-årige Hanne Cammuch var kun 16 år, da hun første gang blev indlagt på en psykiatrisk afdeling. Siden fulgte en årrække med depressioner, stemmer, mikropsykoser og selvskadende adfærd, og hun fik diagnosen ’borderline personlighedsforstyrrelse’. - Det har været nogle rigtig, rigtig svære år. Det har været turbulent og ind og ud af psykiatrisk afdeling med selvmordsforsøg. Det har været hårdt. Men i dag bruger Hanne Cammuch sine erfaringer fra de hårde år i sit arbejde på den psykiatriske afdeling i Aabenraa. Her er hun nemlig ansat som såkaldt peer-medarbejder, hvor hun indgår i behandlingsteamet – side om side med overlæger, psykiatere og sygeplejersker. - Noget af mit arbejde er at tale med patienterne. Og så er det også aktiviteter som terningespil, gåture og motion. På de psykiatriske afdelinger i Region Syddanmark vil man i fremtiden kunne møde langt flere som Hanne Cammuch. Hidtil har regionen haft 16 peer-medarbejdere ansat, men det antal skal nu fordobles, fortæller formand for Psykiatri- og Socialudvalget Thies Mathiasen fra Dansk Folkeparti. - Vi kan se, at peer-medarbejderne gør et fantastisk stykke arbejde, og at de er til gavn for patienterne. Region Hovedstaden har allerede flere års erfaring med peermedarbejdere i psykiatrien. Lige nu er der 55, og der er 20 mere på vej. Målet er, at alle afsnit og ambulatorier skal have peer-medarbejdere, fordi det gør en forskel i psykiatrien. Det fortæller Anne Hertz, der er vicedirektør i psykiatrien i Region Hovedstaden. - Vi oplever, at de medarbejdere på en anden måde end de professionelle kan bygge bro. Der er nogle signaler og sprog, som patienterne taler, og som vores peer-medarbejdere bedre forstår. Også de ansatte med lægefaglige uddannelser mærker, hvordan peer-medarbejderne konkret gør en forskel, siger Jacob Müller Dinsen, der er stedfortrædende afdelingsleder på den psykiatriske afdeling i Aabenraa. - Det er svært at måle på, men vores tvangstal er faldet en del. Og vi kan mærke det på roen på afdelingen. - Mange af patienterne får tilbagefald, og det tager mange gange håbet fra dem. Og dér gør peer-medarbejderne bare noget, som vi ikke kan, siger han. Netop håb for fremtiden kan være afgørende for selvmordstruede patienter, fortæller Hanne Cammuch. - Der var en patient, som havde været her i lang tid med flere selvmordsforsøg og var rigtig depressiv. På et tidspunkt vendte det, og hun begyndte at få det bedre. - Hun havde sagt til sin læge, at hun syntes, det var så dejligt at snakke med mig. Når hun så mig, så hun håb og fik en tro på, at det faktisk kunne lade sig gøre. Selv savnede Hanne Cammuch én at tale med, da hun var indlagt. Og derfor er hun glad for, at hun i dag kan give et lys i mørket hos andre psykiatriske patienter. - Det giver mig rigtig meget at kunne bruge mine erfaringer til at hjælpe andre – og at alle de år, jeg har været syg, ikke bare har været spildt.", "annotations": [], "meta": {}, "annotation_approver": null}
{"id": 606, "text": "32-årige Linea Søgaard Lidell blev i weekenden mor til lille Ellen. Men det er ikke den eneste nye, store titel Venstre-politikeren får denne uge. Ved valget til Europa-Parlamentet i maj 2019 blev Linea Søgaard Lidell valgt for Venstre med 24.153 personlige stemmer. Det betød, at hun blev Danmarks 14. mandat til parlamentet i EU. I dag sidder der 13 danske politikere i parlamentet, men når Storbritannien til midnat forlader EU, bliver der en ekstra mandatplads til Danmark. Den plads får Linea Søgaard Lidell. - Jeg glæder mig rigtig meget til at omsætte mine tanker og valgløfter til handling, siger hun. Inden længe er Linea Søgaard Lidell altså både nybagt mor og nybagt parlamentsmedlem med arbejdsplads i Bruxelles og Strasbourg. Men den kombination, mener hun ikke, bliver et problem. - Jeg tager et par måneders barsel nu her, og så tager min mand en længere barsel, så han og vores datter kan rejse med os rundt den første tid. - Men det bliver da en anden type tilværelse vores lille familie får de næste par år. Siden valget i maj har Linea Søgaard Lidell forsøgt at passe sit arbejde med kommunikation i Vækstfonden, mens hun ventede på en afklaring på brexit. - Det har været en meget lang ventetid. Min arbejdsplads har ikke rigtig kunnet regne med mig, og som familie havde det været rart at vide, hvor vi ville være et par måneder frem. Det har dog været en anelse ambivalent for Linea Søgaard Lidell, at hendes eget politiske virke har været fuldstændig afhængig af brexits udfald, fortæller hun. - Jeg har været stor brexit-modstander. Og jeg ville ønske, at briterne blev. EU mister pondus, når så stort et land og økonomi forlader klubben. Så det har været mærkeligt at være personlig hvirvlet ind i den begivenhed, brexit er. Linea Søgaard Lidell får plads i Miljøudvalget og Økonomiudvalget, hvor hun begynder om tre måneder, når hendes barsel er slut. Ifølge Venstre sendes der ikke en vikar til Bruxelles, mens hun er på barsel.", "annotations": [], "meta": {}, "annotation_approver": null}
{"id": 607, "text": "Mere end 1.400 passagerer er lige nu fanget på det italienske krydstogtskib Costa Luminosa i den franske havneby Marseille. Omkring 50 passagerer ombord er danskere, der ikke kan få lov til at forlade skibet for at vende hjem til Danmark. - Stemningen er grim. Folk er bange og vil hjem, fortæller danske Fernando Oberreuter, der har været ombord på skibet med sin kone siden 5. marts, hvor det sejlede ud fra Florida i USA. Lige nu frygter de fortsat at være ombord, når skibet efter planen senere sejler videre til Savona i Italien, som er det land i verden med det højeste antal dødsofre for Covid-19. - Det er et kæmpe problem for os, hvis vi skal videre til Italien. Der vil vi ikke hen - det er jo en dødsfælde, siger Fernando Oberreuter. To danskere er allerede kommet af skibet, efter det lagde til havn i Tenerife i weekenden. Det bekræfter Udenrigsministeriet. Ifølge de spanske myndigheder blev tre passagerer evakueret fra skibet med \"alvorlig åndedrætsbesvær\" og er nu blevet indlagt på privathospitaler med deres pårørende. En anden dansker blandt de strandede er 71-årige Aase Madsen fra Aarhus. Sammen med flere danskere gik hun med sin mand ombord på skibet 5. marts i Fort Lauderdale, efter at parret en uge tidligere var rejst til USA. Siden i søndags har de siddet i karantæne på deres værelse på skibet, fortæller hun. - Nu ved vi, hvordan det er at være i fængsel. Vi er fortvivlede, fordi der både er italienere, franskmænd og spaniere ombord, der ikke overholder reglerne, selvom de bliver bedt om at være på deres værelser. Ifølge Aase Madsen gik parret ombord efter grundige overvejelser, og først efter de havde fået grønt fra deres læge, siger hun. - Rederiet (Costa Cruises, red.) sagde, at alle ville blive undersøgt, inden de kom ombord. Det lød, som om der var styr på det, og derfor gik vi ombord. Aase Madsens mand, Lars, blev sidste år opereret for lungekræft. Derfor er de nervøse for at være med, når skibet efter planen skal videre til Savona i Norditalien. - Det er det, der ligger os mest på sinde. Vi skal simpelthen ikke sættes af i Italien, som det ser ud nu. Det virker hovedløst, at de ikke vil tage os af her, siger Aase Madsen. Ifølge udenrigsminister Jeppe Kofod (S) er Danmark i tæt kontakt med franske myndigheder om den igangværende situation. Ifølge Jeppe Kofod skyldes situationen, at Frankrig har vedtaget skrappe restriktioner. Omkring 18 danskere havde ifølge udenrigsministeren i forvejen planlagt at stå af skibet i Marseille, siger han. - Vi arbejder benhårdt for at sikre, at de kan komme fra borde og hjem. Men vi håber, at vi kan få alle af borde, fordi skibet skal videre til Italien. Vi skal jo helst se at få dem fra borde inden da, siger Jeppe Kofod til DR Nyheder og tilføjer: - Det her er et eksempel på, hvordan verden ser ud i øjeblikket. Myndigheder tager meget vidtgående skridt, og derfor skal man have noget tålmodighed i sager som denne. Costa Cruises skriver til DR Nyheder, at 12 danskere har fået lov at gå fra borde i Marseille, og at passagererne har fået hjælp til transport og fly. Det kan ifølge Udenrigsministeriet dog ikke bekræftes på nuværende tidspunkt ud fra de oplysninger, man har fra de franske myndigheder. Samtidig meddeler rederiet, at yderligere passagerer er på vej fra skibet i løbet af i dag. Costa Cruises bekræfter derudover, at skibet skal videre mod Savona, hvor \"man samarbejder med de lokale myndigheder om at organisere, at de tilbageværende passagerer kan gå fra borde.\"", "annotations": [], "meta": {}, "annotation_approver": null}
{"id": 608, "text": "'Vi er nødt til at opsige samarbejdet med dig.' Måske har du prøvet at få den besked fra en chef? Dr.dk sætter fokus på den gruppe af mennesker, der har fået den besked allerede i begyndelsen af karrieren. Du ved - dem, der næsten lige har fået eksamensbeviset i hånden og er klar til at vise, hvad de duer til, men som i de første år efter bliver bremset af en fyring. Står du selv i den situation, eller kender du én, som gør, så træk et godt råd i 'GoRåd'-æsken herunder. Januar er i perioden 2008-2018 den måned, hvor de fleste større afskedigelser varsles, viser tal fra jobindsats.dk, der hører under Styrelsen for Arbejdsmarked og Rekruttering. I æsken giver yngre mennesker, der har prøvet at blive fyret, deres bedste råd til at komme videre.", "annotations": [], "meta": {}, "annotation_approver": null}
{"id": 618, "text": "- Manden kan stikke sin tissemand ind i morens babyhul, forklarer Karl Martin Jessen. Han går i børnehaveklasse på Agerskov Skole, og det er ikke småting ungerne har lært denne uge. - Når en solcelle er kommet ind i ægget, tager de den og putter ind i maven, og så bliver det til en baby, lyder det fra klassekammeraten Clara Bossen. Vi er i uge seks, og det betyder, at der har stået seksualundervisning på skoleskemaet hos 350.000 folkeskoleelever landet over. Selv børn helt ned til 0. klasse har lært om kroppens anatomi, seksualitet og blomster og bier siden i mandags. Og det er slet ikke for tidligt at tage fat i de emner i børnehaveklasselokalet, mener elevernes børnehaveklasselærer. - Jeg synes, at det er vigtigt, at børn forstår, at man er fin, som man er. Og de ikke vælger kammerater ud fra, hvordan de ser ud, men hvordan de leger sammen, siger Meta Vestkjær Andersen, der har været børnehaveklasselærer i 25 år. Temaet har i år været kropsidealer. Og ifølge børnehaveklasselederen er det vigtigt at tale om – også i de små klasser. - Hvis et af børnene er lidt anderledes, skal der ikke meget til, før de andre finder på at holde vedkommende ude af legen. Og allerede i første, anden og tredje klasse fokuserer man på udseende og tøj. Det kender Agnete Degn Pedersen, Alma Holmberg Madsen og Nadia Steensen alt for godt. De går i 8. klasse på Løsning Skole og ville ønske, at de meget tidligere havde talt om seksualitet og kropsidealer i skolen. - Man kan meget nemt komme til at føle sig forkert eller udenfor. - Man skulle have haft nogle flere snakke om det. Det kunne for eksempel være i skolens seksualundervisning, da man var yngre. På skolen i Agerskov påtager Meta Vestkjær Andersen sig gerne den opgave som børnehaveklasseleder. - Kropskulturen er svær at være i lige nu. Så jeg synes, det er vigtigt, hvis jeg kan være med til at udbrede den mangfoldighed, vi står for som folkeskole fra eleverne er helt små.", "annotations": [], "meta": {}, "annotation_approver": null}
{"id": 609, "text": "Senest om 25 dage vil der være opført et nyt coronahospital med plads til 1.000 nye coronapatienter i messehal 26 på Jafféstraße i Charlottenburg i Berlin. Det fortæller projektleder Albrecht Broemme til den regionale radiostation RBB24. - Selvom Berlins hospitaler stadig er i stand til at udføre deres arbejde, må vi regne med, at de blive overrendt, siger han og fortsætter: - Vi vil ikke stå i den situation, at vi bliver nødt til at udvælge, hvem, der kan få en iltmaske til at trække vejret igennem og hvem, der er uheldig. I begyndelsen af ugen annoncerede Berlins sundhedssenator Dilek Kalayci (SPD), at Berlin i samarbejde med hospitalerne i byen ville bygge et ekstra hospital kun for coronapatienter. Planen er, at coronahospitalet skal være klar til at aflaste, når hospitalernes intensivafdelinger i de næste måneder bliver fyldt af patienter. Egentlig har Tyskland et hospitalsvæsen med stor kapacitet og 28.000 intensivpladser på landsplan. Over 1.000 af dem befinder sig i Berlin, hvor 519 personer i skrivende stund er blevet testet positiv for coronavirus. Men efter at Robert Koch-Instituttet i Tyskland - som svarer til Statens Serum Institut i Danmark – i går kunne fortælle, at antallet af smittede stiger voldsomt i Tyskland, og at landet befinder sig i begyndelsen af pandemien, som kan vare i flere måneder, vælger byen at forberede sig på det værste. - Hvis prognosen er rigtig, må vi være forberedte, udtaler projektleder Albrecht Broemme. På pressemødet hos Robert Koch-Instituttet blev det også gjort klart, at antallet af smittede i de næste to til tre måneder vil kunne stige til ti millioner smittede. - De seneste tal er skræmmende. Det betyder, at vores hospitalsvæsen, selvom det i sammenligning med andre lande er bygget godt op, kan nå sine grænser, siger Berlins sundhedssenator Dilek Kalayci (SPD), (hvilket svarer til en sundhedsborgmester i Danmark, red.). Sundhedsvæsenet vurderer, at pandemien kan vare i helt op til to år, og derfor bliver coronahospitalet heller ikke kun bygget til midlertidigt brug. Faciliteterne skal derimod opretholdes, så længe der er behov for det. Messehallen er blevet valgt, da hallen, ifølge projektlederen, er det sted, der hurtigst kan bygges om til hospital. Foreløbig skal det nye hospital tage sig af de mange nye smittede, som man regner med kommer. De mest alvorligt syge skal stadig behandles på hospitalernes nuværende intensivafdelinger. Lige nu er det største spørgsmål, om der er hænder og udstyr nok til et nyt hospital. Men ifølge projektleder Albrecht Broemme skal det lægefaglige personale ikke tages fra lægepraksisserne eller hospitalerne i byen. - Vi håber på gennem medierne at få tidligere lægefagligt personale til at henvende sig til os, siger han. Sundhedssenator Dilek Kalayci (SPD) supplerer: - Vi fornemmer allerede, at mange pensionerede læger, plejepersonale og studerende melder sig og siger, at de gerne vil bidrage til sådan et projekt.", "annotations": [], "meta": {}, "annotation_approver": null}
{"id": 610, "text": "I løbet af weekenden er 134 pas blevet stjålet fra Haderslev Rådhus. Det oplyser Syd- og Sønderjyllands Politi i en . De modtog en anmeldelse mandag morgen om, at Haderslev Kommunes Borgerservice har haft indbrud, hvor der er blevet stjålet de 134 pas komplet med foto og personlige oplysninger. Syd- og Sønderjyllands Politi oplyser, at de er i gang med at efterforske sagen, og at de vurderer, at de fleste stjålne pas bliver brugt til at krydse landegrænser. Et pas kan derudover også bruges til at misbruge personlige oplysninger. Ifølge politiet kan det for eksempel være til indhentning og ændring af data hos det offentlige.", "annotations": [], "meta": {}, "annotation_approver": null}
{"id": 611, "text": "Drømmer du om at bo på landet? Men du tør måske ikke tage skridtet, fordi du frygter kedsomhed, transporttiden til arbejde eller at købe en bolig, som du ikke kan få solgt? Så kan du prøve et tilflytterhus, hvor du kan teste, om landsbylivet er noget for dig og din familie. De findes allerede på Ærø, Møn, Bornholm, Tarm, Samsø, Anholt, Skive, Trekroner og Orø. Og der er flere på vej ved hjælp af en ny guide, som i dag bliver præsenteret for boligministeren. I landsbyen Sæd tæt ved Tønder drømmer Lars Thomsen om flere naboer. Dem vil han skaffe med et tilflytterhus. For det kan lade sig gøre. Det ved de på Ærø. Her har der siden 2014 boet 19 familier i øens tilflytterhus. Af dem har 13 efterfølgende lejet eller købt en bolig på den sydfynske ø. I et tilflytterhus kan potentielle nye indbyggere prøve at bo i en til 12 måneder og på den måde teste landsbyen og området af. Det er en måde at tiltrække de attraktive børnefamilier, hvor de kan prøve livet i en landsby uden at binde sig med lejekontrakter eller realkreditlån på et hus, der kan være svært at sælge, hvis drømmen brister. På Ærø er der venteliste to år frem, og Samsø har i efteråret udvidet til 13 prøveboliger, som udlejes af private. Det er 17 lokale mænd og kvinder, der er primus motor på det nye tilflytterhus i Sæd. Det handler nemlig om fremtiden, mener Lars Thomsen: - Årsagen til, at vi vil lave et tilflytterhus, er selvfølgelig for at fremme bosætningen i Sæd. Der er tomme huse her, og hvis husene bliver fyldt, så får vi mere liv i byen. I et større perspektiv handler det om landsbyens overlevelse, for når nogen flytter fra et hus, skal der være nogen, der vil overtage det, hvis en by som Sæd skal blive ved med at eksistere. - Hvis man som landsby vil overleve i Udkantsdanmark, så bliver man nødt til at tage nogle initiativer selv. Der kommer ikke nogen og hjælper os, hvis ikke vi selv gør noget, siger han og fortsætter: - Her har vi taget nælden ved roden og selv gjort noget for at få projektet i mål. En færdig opskrift på, hvordan man laver et tilflytterhus, skal få flere huse til at poppe op. Det mener interesseorganisationen Balance Danmark, der står bag guiden, som blandt andet giver gode råd til, hvordan man opretter et anpartsselskab og låner penge i banken. Guiden har været udviklet siden 2017 og er nu klar. Målet er 16 nye huse på landsplan. Guiden henvender sig til lokale ildsjæle, men gejsten er ikke nok. Der er mange, som skal ville det: - Lokalsamfundet, kommunen og den finansielle sektor skal spille sammen. Kan vi få dem til det, så kan det her projekt lykkedes, forklarer projektleder Preben Boye Jørgensen. I løbet af februar forventer Balance Danmark, at der er styr på det økonomiske i Sæd, så borgerne ved, hvor stort realkredit- og banklånet bliver, og hvor meget kommunen spytter i projektet. Mange landsbyer kæmper for nye naboer, og tilflytterhusene er et bud på en løsning. - Lokalt kan det jo betyde rigtig meget, vurderer Egon Noe, som er centerleder for Landdistriktsforskning. - Hvis man får tiltrukket nogle ressourcepersoner, som sætter nogle af de her huse i stand, så kan det jo løfte et område betydeligt. I dag findes der tilflytterhuse mindst ni steder i landet. Og selvom husene kan have stor lokal betydning, så kommer det ikke til at redde landdistrikterne. Der skal meget, meget mere til, mener Egon Noe. - Vi kommer til de kommende år at skulle diskutere mere grundlæggende: Vil vi de her udkantsområder? Eller vil vi, at alle folk skal flytte til storbyer?, spørger han. I dag skal Balance Danmark mødes med boligminister Kaare Dybvad (S), og her håber organisationen, at projektet bliver blåstemplet af ministeren.", "annotations": [], "meta": {}, "annotation_approver": null}
{"id": 612, "text": "Historien om 31-årige Shami kunne handle om, hvordan han flygtede fra Afrika til Danmark, da han var syv år, og to år senere tog tilbage til Afrika, hvor han følte sig fremmed. Eller om hvordan han voksede op i en meget kristen familie, gik til bibelstudier, i søndagskirke - og skulle finde modet til at springe ud som homoseksuel. Den kunne også handle om, hvordan han i technomiljøet fandt en plads til at være sig selv. Men historien om Shami er først og fremmest fortællingen om, hvordan mange ting i livet sker helt tilfældigt, og hvordan man kan vælge at gribe mulighederne og se, hvor det bærer én hen. Kufferten er ikke pakket ud endnu, og tøjet er ikke kommet på plads, da vi møder 31-årige Ezra Shami, bare kaldet Shami, på Nørrebro, hvor han lige er flyttet til. Vi skal snakke om hans rolle i den nye DR3-serie 'Noia', som handler om vennerne Nadja og Bess, der danser natten og morgenen væk til techno, indtil deres massive stofmisbrug begynder at få store konsekvenser. Her spiller Shami rollen som fyren Andrea, der er en del af vennegruppen i ravemiljøet. Det er hans første rolle i en serie, og som så meget andet i hans liv kom invitationen til castingen dumpende helt uventet. Han var lige flyttet tilbage fra London, hvor han havde boet i over to år og blandt andet arbejdet som model. Nu skulle han finde ud af, hvad han så skulle give sig til. Og så fik han en besked fra sin veninde. Her stod, at tv-holdet bag 'Noia' gerne ville have ham til en casting. - Jeg vidste ikke helt, hvad jeg skulle op til, men jeg sagde selvfølgelig ja. Jeg tænkte mere på castingen som en oplevelse, som noget, jeg så fik prøvet af. Jeg havde slet ikke regnet med andet, siger han. Han fik tilsendt manuskriptet søndag, og dagen efter tog han til prøve. Ugen efter fik han rollen som fyren Andrea, der er en af vennerne i rave-miljøet. - Andrea nærmest mig, så det var ret nemt at spille ham. Han er en livsglad person, der er energisk og elsker at danse og være med til technofester, fortæller han. Og det er noget, Shami kan relatere til. Hans fascination for techno startede, da han var i Berlin og blev introduceret til festerne af nogle venner. Nu er han en del af det københavnske ravemiljø og er involveret i nogle af festerne ude på Refshaleøen. Technoscenen er blevet stor i København, og Shami kalder det for et 'fællesskabsprojekt', hvor alle kender alle. - Jeg synes, det er for svedigt, at der er kommet det her rum i Danmark. København har fået et godt renommé og en lyd, som vækker genklang i hele verden. Han medgiver, at musikken ikke er noget, alle kan overskue. Men det handler også om så meget andet. - Du kommer for at danse og være sammen, og der er en energi, ærlighed og en nerve i det, som du ikke ser på en normal klub. En 'normal' klub er ifølge Shami heteronormativ - det vil sige standard mand-kvinde. Men på en technoklub er det noget andet. Her er der et rum, hvor man går højt op i, at homofobi, racisme og sexisme er bandlyst, og man må hverken tage billeder på klubberne eller stirre på andre. - Du kan komme som gay, straight, bi, flydende - ja alt - og stadig føle dig hjemme. Du kommer derind og tager dit eget hylster af og er der helt ærligt. Det giver bare en klar og mere respektfuld vibe, hvor jeg kan være mig selv. Og det er netop det, Shami ikke har følt, han har kunnet en stor del af sit liv. Være sig selv. For at forstå hans baggrund skal vi tilbage til Uganda, hvor han er født og opvokset, til han var syv år. Faren arbejdede på den tyske ambassade, moren passede ham og hans søskende, og de havde et godt liv og talte tre sprog. Men i 1994 kom krigen i Rwanda tæt på, og familien flygtede til Danmark, hvor de slog sig ned i Ringsted og boede i et rækkehuskvarter. - Jeg havde aldrig været udenfor Afrika, da jeg kom hertil. Da jeg så sne for første gang, wow, jeg tror ikke, jeg sov hele den nat. Jeg skulle bare ud og røre ved det og kigge op i himlen, husker han. Familien fandt sig hurtigt godt til rette i det nye, og moren gik meget op i, at alle børnene skulle lære dansk, så de ikke følte sig udenfor, hvilket gør, at Shami i dag taler uden nogen form for accent. Efter et par år fik Shamis mor og far en trang til at vende tilbage til det afrikanske liv, og de pakkede alt og rejste hjem. Men Afrika var ikke længere Shamis og hans søskendes hjem. - Det var meget tydeligt, at vi var blevet vant til noget andet. Nu havde vi lige lært dansk, og så skulle vi lære et nyt sprog igen. Vi holdt til for os selv og fungerede ikke i skolen. Vi var blevet for danske på en måde. Efter et år med daglige protester fra børnene, pakkede familien atter deres ting og flyttede retur, hvor de bosatte sig i Lyngby. Selv om familien var vendt tilbage til Danmark, holdt hans mor og far stadig fast i deres religiøsitet og kristne tro, som de dyrkede aktivt. Der var kirke hver søndag og bibelstudier en gang om ugen, hvor Shami og hans søskende læste op i Biblen og snakkede om det for at bygge et forhold op til Gud. Det var noget, forældrene var - og er - meget involverede i, men Shami var begyndt at få problemer med det hele. For han vidste, at han var homoseksuel. - Hvordan skulle jeg få det til at hænge sammen med religionen? Jeg vidste, at det i mine forældres verden ikke var accepteret som sådan. Afrikanske familier kan måske have et mere sort-hvidt billede af seksualitet, så det var svært i starten. Jeg skulle virkelig overbevise mig selv om, at deres holdning i hvert fald ikke havde noget med mig at gøre, fortæller han. Det tog lang tid, før han fortalte sine forældre, at han var homoseksuel, for først skulle han gradvist lære at acceptere sig selv og dernæst tage mod til sig til at turde sige det højt. - Jeg var en late bloomer. Det var først, da jeg var 23-24 år, at jeg egentlig sagde: \"Nu er det nu. Nu skal I bare høre!\" Hans søskende bakkede ham op med argumenter om kristne værdier. - Hvis du er et kristent menneske, skal du ikke dømme nogen, med mindre du er Gud. På den måde fik vi en dialog, og de ved det hele nu, og de accepterer mig. Samtidigt fandt han venner, som åbnede hans sind, hvor han godt turde være sig selv. - Det har gjort det lettere at acceptere, hvem jeg var. Det er en proces, men det er også stadig svært nogle gange, siger han. Derfor er det så vigtigt for Shami at høre til de steder, hvor der er frirum til, at han kan være sig selv. Det rum fandt han i technomiljøet. Og i modelverdenen. Igen var det tilfældighederne, der gjorde, at han endte på catwalken i London, Paris og Milano og i kampagner for mærker som Nike og Calvin Klein. Det skete helt præcist, da han som 17-årig var på vej ned ad en rulletrappe i Magasin. Lige pludselig stod der en dame og vinkede af ham. Det var chefen for Scoop Models. - Har du overvejet at blive model, og har du lyst til at skrive kontrakt med os, spurgte hun. De var vilde med hans androgyne look, og at han så så ung ud. Og Shami tog imod tilbuddet. - For mig er enhver oplevelse noget, der forbereder mig på noget andet. Du bliver bare kastet ud i det helt alene, og det gør også, at du modnes hurtigere. Det åbnede min verden op, og jeg oplevede ting, andre 17-årige ikke oplevede, fortæller Shami, som stadig fik gjort gymnasiet færdigt. Ikke at han har brugt den til noget indtil videre. Foruden sin modelkarriere arbejder han som stylist. Det er selvfølgelig også noget, der opstod helt tilfældigt, da en fotografveninde bad ham om at hjælpe til, fordi han havde erfaring fra selv at være model. Og han opdagede, at han var ret god til det og blev siden hyret af store firmaer. Snart skal han til Berlin igen. - Jeg skal ud at spille. Jeg vil ikke kalde mig selv en dj, men vi skal spille til en dagsfest. Der kører fra ti om morgenen til ti om aftenen, siger han. Det mest normale er dog fra klokken ti om aftenen til ti om morgenen. Men selv om han elsker at danse natten væk som i 'Noia', frygter han ikke at ende som hovedpersonen Nadja, som tager så mange stoffer, at hun får paranoia og havner i et sort hul. - Det sker, men jeg har kun set det ske for meget få. Det kan hænge sammen med, at man ikke har et bagland, der er gode til at sige fra. Jeg synes, det er sjældent, man ser det i technomiljøet, hvor man er gode til at holde øje med hinanden. - Det er aldrig sket for mig. Jeg kunne ikke forestille mig det. Jeg er meget bevidst om, hvor sjovt jeg gerne vil have det. Ligesom Andrea, min karakter i 'Noia'. Han er en positiv person, der holder af at have venner omkring sig og have et fællesskab på den måde i miljøet. - Han er ikke destruktiv, men meget interesseret i livet og det store udland. I eventyr. Ligesom mig. Hvad der skal ske, når han kommer hjem fra Berlin, ved han ikke. Men en ting er sikkert. For Shami kan det heller ikke planlægges.", "annotations": [], "meta": {}, "annotation_approver": null}
{"id": 613, "text": "Selvom coronavirusset lige nu betyder, at vi skal begrænse kontakten med hinanden, så får det mange steder i verden ikke folk til at ophøre med at leve livet og gøre hinanden glade. Det gælder for eksempel på Island, hvor en række kendte musikere tager rundt og synger for plejehjemsbeboere, og i Beijing, hvor cirka procent af byens barer og restauranter igen er åbne for besøgende. Fotoserien nedenfor viser, hvordan en hverdag i en coronaplaget verden også kan se ud.", "annotations": [], "meta": {}, "annotation_approver": null}
{"id": 614, "text": "Efter kun fire dage med værneret hos Efterretningsregimentet på Varde Kaserne fik en 19-årig muslimsk kvinde besked om enten at tage sit tørklæde af eller rejse hjem. Muslimer er hjertens velkommen i Forsvaret, uniformsreglerne er ufravigelige, fortæller oberst Susanne Lund, der er chef for Forsvarskommandoens kommunikationsafdeling, til . Den unge, muslimske kvinde havde ellers under session - eller Forsvarets Dag, som det retmæssigt hedder - fået det indtryk, at det var i orden at bære hijab. Det er et religiøst tørklæde, hvor ansigtet er frit. Susanne Lund beklager over for DR Nyheder, at den 19-årige kvinde havde fået den opfattelse, at det kunne stemme overens med hærens uniformsregler at bære en hijab. - Der er mange, der tidligere har henvendt sig forud for Forsvarets Dag, og spurgt, om det er okay, at de møder i hijab. Så har vi simpelthen en mail, vi sender ud, hvor vi forklarer, hvorfor det er, at den påklædningsgenstand må du ikke have på, når du møder op derinde, Susanne Lund. Af denne mail kan man blandt andet læse, at civile \"beklædningsgenstande ikke må anvendes sammen med uniformsgenstande,\" medmindre den civile beklædning ikke kan ses. - Da et tørklæde er en civil beklædningsgenstand og uniformen ikke dækker tørklædet, er det ikke muligt efter reglerne at bære tørklæde sammen med uniform, står der videre i mailen, som DR Nyheder har set. Obersten understreger, at det er vigtigt, at såvel værnepligtige som overordnede har samme fremtoning. På Christiansborg er partierne noget delte omkring Forsvarets håndtering af den unge kvinde. Forsvaret bør opdatere deres uniformsbestemmelser, vurderer SF's forsvarsordfører Anne Valentina Berthelsen overfor . Omvendt understreger forsvarsminister Trine Bramsen (S), at man ikke har planer om at ændre reglerne for tørklæder, og at uniformsbestemmelserne glæder for alle. - Hvis du bærer et religiøst klæde, sender du et signal, siger Trine Bramsen til Avisen Danmark og går ikke videre ind i, hvad det er for et signal, hun mener, at et tørklæde og en uniform tilsammen sender, siger hun til avisen. Venstres forsvarsordfører Karsten Lauritzen fortæller til DR Nyheder, at det er fornuftigt, at man hverken bærer \"niqab, hijab, turban eller kalot i Forsvaret.\"", "annotations": [], "meta": {}, "annotation_approver": null}
{"id": 615, "text": "'Vi er i Danmark, så byskiltene skal være på dansk', '2. verdenskrig er stadig for tæt på' og 'de gør det i Tyskland, så hvorfor ikke her?' Argumenterne for og imod de famøse sønderjyske byskilte, hvor bynavne står på både dansk og tysk, er mange. Det er et emne, sønderjyderne i særdeleshed har en holdning til. En del af modstanden mod det tyske sprog har tråde til 2. verdenskrig. Nogle mener, at bynavne på tysk vækker minder om besættelsen og en tid, hvor det danske var undertrykt. Andre frygter at skilte på tysk blot vil være en begyndelse, og at det vil medføre byskilte på endnu flere sprog. Danmark har skrevet under på en konvention, der skal beskytte det tyske mindretal i Danmark. Det betyder, at skiltene faktisk skulle være sat op for 15 år siden. For nogle er det argument nok til at få skiltene op i en fart. Andre mener også, at tiden lige nu er rigtig, da man i år fejrer 100-året for Sønderjyllands genforening med Danmark. Hvad mener du?", "annotations": [], "meta": {}, "annotation_approver": null}
{"id": 616, "text": "På den stue på Varde Kaserne, hvor en seng nu står tom, efter at en muslimsk kvinde forlod værnepligt efter kun fire dage, er de andre værnepligtige splittede om sagen. - Det er lidt overdrevet. Det er jo hendes eget valg, om hun vil være her, siger Walid Badran, der delte stue med den 19-årige pige. Hun forlod Forsvaret og Varde Kaserne efter kun fire dage, da hun fik valget mellem at tage sit tørklæde - en hijab - af eller rejse hjem. Hun valgte sidstnævnte. Men det er helt okay, at hun fik det ultimatum fra kasernen, forklarer Walid Badran, der selv er muslim. - Hvis man kigger rundt, er vi alle ens og bærer den samme uniform uanset køn. Han synes, at sagen er blevet blæst ud af proportioner, og at den ikke er noget stort. - Vil hun ikke være med til at ligne alle andre, så er der kun én vej, synes jeg. Kigger man rundt i lokalet er vi jo ens. Der er intet, der adskiller os. Og det er det, der gør os til en enhed. Jeg synes, reglerne er helt fair. Hvis man vil have tørklæde på, så er det ikke her, siger Walid Badran. Og netop reglerne lyder sådan her, når Forsvaret på mail svarer de mange, der hvert år spørger ind til religiøs beklædning i Forsvaret: \"Beklædningsgenstande må ikke anvendes sammen med uniformsgenstande.\" Og de uniformsregler er ufravigelige, forklarer oberst Susanne Lund, chef for Forsvarskommandoens kommunikationsafdeling, til Avisen Danmark. Men spørger man en anden fra den 19-årige kvindes stue, Emilie Nanfeldt, så burde man løsne reglerne lidt. - Jeg synes, der burde blive gjort mere. Det burde være mere åbent og i orden at bære for eksempel hijab, ligesom det er i orden at have brunt eller lyst hår. Jeg synes godt, man kunne ændre reglerne, siger Emilie Nanfeldt. Hun kalder det 'en rigtig øv-situation', at de så hurtigt mistede en soldaterkammerat fra deres stue. - Vi mistede en helt almindelig pige, som alle os andre. Hun havde en anden religion end mange af os andre, men som værelseskammerat mærkede man det ikke. Og for os handler det mest om, om man kommer godt ud af det med hinanden, og det gjorde vi bestemt, siger Emilie Nanfeldt. Hun forstår godt behovet for ensretning, men begræder alligevel situationen. - Man kan sagtens sætte sig ind i, at man i militæret går meget op i ensformighed. Men ligefrem at stoppe hendes karriere her? Det er en skam.", "annotations": [], "meta": {}, "annotation_approver": null}
{"id": 620, "text": "Normalt har Kasper Arenstorff og familien udsigt ud over marker fra deres gård vest for Varde. Men siden i mandags har de kunnet se vand hele vejen rundt om ejendommen. Den kraftige blæst, der har rusket hele landet de sidste dage, har presset vandet fra Vadehavet og Ho Bugt op i Varde Å, der nu er gået over sine bredder. Familien har boet på gården, der ligger få hundrede meter fra Varde Å, i snart tre år og er vant til en gang imellem at få havudsigt. - Vi har oplevet det to gange før, hvor vi ikke kunne komme nogen steder. Ejendommen ligger for enden af en lang grusvej, som også bliver oversvømmet, når åen går over sine bredder. Dermed er familien fanget på sin gård. - Det er som regel kun et døgn, det står på, og kun et par gange om året. Hvis det er helt skidt, har vi en traktor, vi kan køre igennem vandet med, fortæller Kasper Arenstorff. Denne uge er familien taget på vinterferie i Norge, så deres lille ø giver ingen problemer lige nu. Men for kun tre uger siden var den også gal, og her var familiens otteårige pige nødt til at blive hjemme fra skole, fordi hun ikke kunne komme til ’fastlandet’. Da Kasper Von Arenstorff og konen købte ejendommen, fik de at vide, at der var risiko for, at engene omkring gården blev oversvømmet. Og man lærer at leve med en gang imellem at være øboer. - Vi er jo nødt til at være lidt på vagt, hvis der bliver storm. Så holder vi øje med vandstandshøjden. Og vi får selvfølgelig også handlet de ting, vi skal inden, hvis der er udsigt til, at vi ikke kan komme nogen steder i nogle dage. Og så er der jo ikke andet at gøre end at elske det, pointerer Kasper Arenstorff. - Det er det charmerende ved at bo sådan et sted.", "annotations": [], "meta": {}, "annotation_approver": null}
{"id": 621, "text": "Hendes Majestæt Dronning Margrethe har allerede nævnt det i sin nytårstale. Genforeningen. Og det bliver uden tvivl et ord, du vil støde på i løbet af 2020. I år er det nemlig 100 år siden, at Sønderjylland blev genforenet med Danmark. Dermed voksede den danske befolkning med omkring 160.000 mennesker, og Danmark blev næsten 3.900 km2 større. Det svarede omtrent til Fyn med omliggende øer. I mere end 50 år var Sønderjylland – det tidligere Nordslesvig - underlagt tysk styre efter Danmark tabte området til Preussen i 1864. Men i 1920 blev befolkningen i vores sydligste landsdel igen en del af kongeriget Danmark. Men hvordan gik det til, at Danmark mistede en hel landsdel og mere end 50 år senere fik den igen? Seks skelsættende begivenheder forklarer her, hvordan det hele gik til. Efter flere år med national strid i landsdelen Slesvig taber Danmark i 1864 krigen mod de tyske stormagter Preussen og Østrig. Danmarks militær er håbløst underlegen, og man må rømme den store militære befæstning Dannevirke i februar. I april taber danskerne det afgørende slag ved Dybbøl. Danskerne står nu som endelig taber af krigen. Ved fredsforhandlinger efter nederlaget ved Dybbøl tilbyder preusserne at dele Slesvig i to – en nordlig og en sydlig del, og dermed mulighed for at næsten hele det nuværende Sønderjylland kunne forblive dansk. Men den danske regering griber ikke muligheden i tide. Danmark mister de tre hertugdømmer Slesvig, Holsten og Lauenborg, hvor den danske konge indtil nu har regeret. Dermed taber vi også Sønderjylland og sønderjyderne til Preussen, der senere bliver til det tyske kejserrige. Den dansk-tyske grænse, der før krigen i 1864 går langs Elben og nord om Hamborg, bliver nu rykket helt op til Kongeåen. Første Verdenskrig er netop slut. Danmark forholdt sig neutral i krigen, men da Sønderjylland og resten af Slesvig hørte under Tyskland, blev 30.000 sønderjyder sendt afsted for at kæmpe på tysk side. Cirka 6.000 af de dansksindede tyske soldater blev dræbt i krigen. Efter tyskernes nederlag skal nye grænser trækkes flere steder i Europa. Også mellem Tyskland og Danmark. Så få dage efter første verdenskrig slutter, holder de dansksindede nordslesvigeres politiske leder H.P. Hanssen en ikonisk tale fra balkonen på Folkehjem i Aabenraa. Historisk set er det sejrherrerne fra en krig, der bestemmer, hvor grænserne sættes, men H.P. Hanssen kræver i sin tale, at grænsen mellem Tyskland og Danmark skal findes ved en folkeafstemning i landsdelen. For første gang er der udsigt til, at Sønderjylland vil blive genforenet med Danmark. Igennem Versaillestraktaten, der blev underskrevet i 1919, blev det bestemt, at grænsen mellem Tyskland og Danmark skulle sættes af folket – præcis som H.P. Hanssen ønskede. Ved en folkeafstemning skal slesvigerne stemme, om de helst ville høre til Tyskland eller Danmark. Der bliver fastlagt en folkeafstemning i to zoner. Zone et er den nordlige del af Slesvig – det nuværende Sønderjylland, mens zone to er den nordligste del af det nuværende Sydslesvig. Afstemningen i zone et finder sted den 10. februar. Godt 100.000 borgere afgiver deres stemme. Valgdeltagelsen ligger over 90%. Tre ud af fire stemmer for Danmark, mens kun hver fjerde stemmer for Tyskland. Dermed ligger det fast, at området nord for Flensborg vil blive genforenet med Danmark. Et par måneder senere skal der stemmes i zone to - altså en del af området syd for den nuværende grænse. I begge zoner kan også folk født i området, men som efterfølgende er flyttet væk, stemme. Så både fra dansk og tysk side bliver der gjort en stor indsats for at få så mange til at vende hjem for at stemme. Derfor bliver der blandt andet arrangeret gratis rejse for fraflytterne til de to zoner. Og fraflytterne møder frem i meget stort tal - flest i zone to, hvor skibe lægger til kajen i Flensborg med vælgere. Ligesom i zone et møder ni ud af ti af de stemmeberettigede op ved stemmeurnerne. Alles øjne er rettet mod Flensborg på afstemningsdagen. Det er langt den største by i Slesvig, og der er flere vælgere her i byen, end der er i resten af zone to. 9.000 vælgere i Flensborg stemmer for at høre til Danmark - det er tæt på at være lige så mange stemmer, som den danske side fik i Haderslev, Sønderborg og Aabenraa tilsammen. Men de danske stemmer udgør kun 25 procent af stemmerne i Flensborg. Samlet ønsker 80 procent af befolkningen i området at høre til Tyskland. Dermed står det klart, at Flensborg ikke bliver en del af det danske kongerige. At Flensborg ville tilfalde Tyskland, blev udløseren for en af Danmarks vanskeligste forfatningskriser. Den siddende danske regering accepterer resultatet af folkeafstemningen i Slesvig; altså at zone to vil høre til Tyskland – og at Flensborg forbliver tysk. Men den danske konge og de konservative kredse vil gerne have grænsen længere ned – og ikke mindst have Flensborg tilbage på danske hænder. Kong Christian 10. ønsker hele hertugdømmet Slesvig tilbage i sit kongerige. Han anså det som en genopretning af slægtens ære, og vejen til det mål var at slippe af med den radikale regering i Danmark. Så i påsken 1920 afskediger Kong Christian 10. regeringen, og udnævner i stedet en række ministre, der ikke sidder i Folketinget. Blandt andet udnævner han sin egen advokat til statsminister. Påskekrisen bliver et opgør om magten mellem flertallet i det folkevalgte parlament og monarken. Men handlingen resulterer i demonstrationer, hvor folket beskylder kongen for statskup. Påskemorgen bøjer kongen sig, og en ny venstre-regering med folkevalgte politikere kommer til efter et folketingsvalg. Grænsekontrollen har taget opstilling ved Kruså, den danske krone er igen indført i Sønderjylland, og kongen har underskrevet loven om genforeningen. Sønderjylland er nu igen en del af Danmark. På den danske side bliver det markeret og fejret i juli, hvor kongen krydser den gamle grænse ved Christiansfeld og rider ind i Sønderjylland på en hvid hest. Undervejs i sit ridt over grænsen standser kongen sin hest. Mellem den jublende folkemængde står niårige Johanne i sin hvide kjole med rødt bånd. Kongen løfter pigen op på sin hest, hvor hun sidder foran ham og rider med et stykke vej. Den sønderjyske pige, der slår armene om kongens hals bliver en personificering af landsdelens genforening med det danske kongerige. En bevæget Kong Christian 10. skriver efterfølgende i sin dagbog, at han følte, at han havde taget Sønderjylland i sine arme.", "annotations": [], "meta": {}, "annotation_approver": null}
{"id": 622, "text": "Det er på meget kort tid blevet et fast lille ritual. Rundt omkring i landet følger franskmændene med, når sundhedsmyndighederne leverer seneste nyt om den alvorlige situation med coronavirus, der lige nu lammer lande i hele verden; hvor mange smittetilfælde er der i Frankrig, hvor mange er indlagt, hvor kritisk er det og desværre også, hvor mange der er døde af Covid-19. Et tal, der er stigende for hver dag, der går, og som kræver enorme ressourcer af landets hospitalsvæsen. Og måske netop derfor - umiddelbart efter opdateringen - går franskmænd over hele landet ud på balkoner og altaner eller stikker hovedet ud af vinduet for at klappe, huje og hylde landets sundhedspersonale. Landets præsident, Emmanuel Macron, hyldede også hospitalspersonalet i sin tale i forrige uge, hvor han takkede \"heltene i de hvide trøjer\", der kæmper mod pandemien. De seneste dage har det spredt sig over hele landet, og hver aften omkring klokken 20 lyder der altså en hyldest til de mange ansatte i sundhedsvæsenet. Ifølge de seneste tal er der 12.612 smittetilfælde, mens 450 har mistet livet til Covid-19.", "annotations": [], "meta": {}, "annotation_approver": null}
{"id": 623, "text": "En død næbhval blev i fredags fundet strandet på Rømø. Hvalen er af arten småhovedet hval, og det er første gang nogensinde, at sådan en hval er skyllet i land i Danmark. Umiddelbart efter fundet, hentede Fiskeri- og Søfartsmuseet i Esbjerg den seks meter lange hval på Rømø. Weekenden over har man ladet den ligge udenfor i museets baggård for på bedst mulig vis at bevare den døde hval, der i dag blev obduceret af biologer og dyrlæger fra hele landet. Peter Theilberg Madsen var en af dem. Han er biolog og hvalekspert ved Aarhus Universitet. Han kom for at lære mere om hvalen, der er yderst sjælden på disse nordlige kanter af verdenshavene. - Det er et stort rovdyr, men vi ved meget lidt om, hvilken rolle de spiller ude i verdenshavene. Normalt rejser vi mange tusinde kilometer for at komme i nærheden af den. Småhovedet hval lever normalt dybt nede i de store oceaner. Den er en af de hvalarter, der dykker allerlængst ned mod bunden. Faktisk er den observeret hele tre kilometer under havoverfladen. En af de andre hvalentusiaster, der deltog i obduktionen, er dyrlæge ved DTU Tim Kåre Jensen. Han vil gerne finde ud af, hvorfor hvalen er død, og han har derfor haft fingrene i hvalens tarm. - Vi har taget en afføringsprøve, som vi kan undersøge nærmere hjemme i laboratoriet for at se, om hvalen har været befængt med parasitter. Den strandede hval var fuldvoksen. Forhåbentlig kan obduktionen senere forklare, hvorfor den endte sine dage på stranden ved Lakolk.", "annotations": [], "meta": {}, "annotation_approver": null}
{"id": 624, "text": "Der ventede medarbejderne hos virksomheden Abena i Aabenraa en usædvanlig start på ugen, da de mødte ind på kontoret mandag morgen. Fra ekspeditionen åbnede i firmaets kundeservice kimede alle telefoner, ligesom det væltede ind med onlinebestillinger på især ét produkt, nemlig ansigtsmasker. Efterspørgslen kommer i kølvandet på det nye coronavirus, der er brudt ud i Kina, og som hidtil har dræbt 106 mennesker i landet. Den sønderjyske virksomhed, der fremstiller en lang række produkter til sundhedsvæsenet, har nu modtaget bestillinger på over en million ansigtsmasker, og det er helt usædvanligt, fortæller divisionsdirektør Jens Rønn Olesen. - Det er mange, mange gange mere end det, vi oplever på en normal dag. Det er primært danskere inden for sundhedsvæsenet, hjælpeorganisationer og andre virksomheder, der nu vil investere i ansigtsmaskerne. Men Abena har også fået direkte henvendelser fra kinesere, som har opdaget firmaet på nettet. Ifølge Jens Rønn Olesen må en lang række nye kunder gå forgæves. Abena har nemlig ikke mulighed for at sælge til alle, da der ikke eksisterer et ekstra lager med ansigtsmasker i Danmark. Samtidig skal virksomheden tage højde for sine aftaler med eksisterende kunder som det danske sundhedsvæsen. - Det er vigtigt for os, at vi så lang tid, det overhovedet er muligt, kan levere til de kunder, vi har aftaler med. Men der er ekstraordinært pres på, så vi forudser også, at vi kommer til at løbe tør, siger han. Ifølge Jens Rønn Olesen bliver Abenas varer fremstillet i Østen, og virksomheden har også et kontor med fire medarbejdere i den kinesiske by Wuhan, hvor coronavirusset stammer fra. Men fabrikkerne i området, som Abena samarbejder med, er blevet indskærpet, at de kun må levere til det kinesiske marked. - Det betyder simpelthen, at de fabrikker, der normalt vil eksportere til andre lande, er blevet bedt om kun at producere til indenlandsk forbrug i Kina. Når vi genbestiller lige nu, kan vi ikke få en melding om, hvornår vi får nye varer til landet. Ifølge divisionsdirektøren oplever Abena også en efterspørgsel på andre produkter, som man kan bruge til at beskytte sig mod virusset. Det gælder for eksempel midler til hånddesinfektion, undersøgelseshandsker og kitler til beskyttelse af tøj.", "annotations": [], "meta": {}, "annotation_approver": null}
{"id": 625, "text": "Berit Solveig Knudsen arbejdede som sosu-assisten på Psykiatrisk Afdeling Vejle. Et job hun var rigtig glad for. Men i november 2018 gik det helt galt, fortæller hun. - En patient havde det dårligt, og jeg ville hjælpe hende ud fra hendes værelse. Men pludselig springer hun op som en puma og lægger begge hænder om min hals og skubber mig op ad en væg. - Jeg har aldrig været så bange i mit liv. Jeg troede, jeg skulle dø. Berit Solveig Knudsen har ellers oplevet lidt af hvert gennem sine 11 år i psykiatrien, fortæller hun. - Jeg får fat i hendes ene arm, kæmper mig fri og får trykket på overfaldsalarmen. Med den frie arm går hun efter min hals. Hun kradser mig, og blodet løber ned ad mit ansigt. Berit Solveig Knudsens kollega kommer ind ad døren og får fat i patientens anden arm. Sammen får de patienten hen på en seng, men de to kvinder kan ikke holde hende. Resten af alarmholdet er stadig ikke nået frem. - Vi er nødt til at løbe ud af stuen, indtil de andre kommer. På tre slipper vi, men hun forfølger os. Heldigvis kommer de fire andre fra alarmholdet løbende ind på stuen i samme øjeblik og får hende overmandet. Berit Solveig Knudsen er ikke alene om at arbejde et sted, hvor slag, spark og dødstrusler er en fast del af jobbet. Antallet af anmeldelser af vold og trusler om vold er steget markant i Region Syddanmark, og det er især i psykiatrien, at medarbejderne er udsat for meget grove episoder. Det viser regionens arbejdsmarkedsredegørelse for 2019. Derfor har Region Syddanmark nu afsat fem millioner kroner til at forebygge vold mod de ansatte på regionens arbejdspladser. Det er positivt, at regionen gør noget, men der skal meget mere til, siger Connie Andersen, der er næstformand i FOA Sønderjylland. - Fem millioner kroner er jo ingenting. Men det er da en begyndelse, og jeg har en forventning om, at der kommer flere midler til, for det her løser ikke problemet, siger hun. Thies Mathiasen (DF), der er formand for Psykiatriudvalget i Region Syddanmark, er enig i, at det afsatte beløb ikke er nok. Men han mener ikke, at regionen selv har økonomi til at løfte psykiatrien væsentligt. - Det bliver edderbankeme svært at finde flere penge. Hvis vi skal løse alle problemer, er vi nødt til at se på, om vi kan trække midler fra den pulje, staten har afsat til psykiatrien, siger han. Ifølge Thies Mathiasen skal de fem millioner kroner først og fremmest bruges til at undersøge, hvor og hvordan der skal sættes ind for at nedbringe vold og trusler på de psykiatriske afdelinger i Region Syddanmark. Berit Solveig Knudsen mener, at problemet med vold og trusler skyldes, at der er for få hænder i psykiatrien. - Vi har ikke tid til de patienter, der har det dårligst, og de patienter, der er i et mellemstadie, får vi ikke taget hånd om i tide. Vi laver brandslukning, siger hun. Berit Solveig Knudsen fortæller, at de ansatte har masser af redskaber, de kan bruge i hverdagen, men at der ikke er hænder nok til at tage dem i brug. Manglen på varme hænder bakkes op af både FOA og Dansk Sygeplejeråd. Lars Peter Andersen fra arbejdsmedicinsk klinik i Herning har forsket i vold på arbejdspladsen i flere år. Han medgiver at manglende hænder er et problem, men mange tilfælde af vold og trusler kan forhindres, hvis afdelingslederne tydeligere italesætter, hvordan vold og trusler kan forebygges, vurderer han. - I de afdelinger, vi har undersøgt, har der også været travlt og mangel på personale. Men alligevel kunne vi se, at på de arbejdspladser, der havde et godt forebyggelsesklima, var der også mindre risiko for, at medarbejderne blev udsat for vold og trusler, siger han. Berit Solveig Knudsen arbejder ikke længere i psykiatrien. Og kommer aldrig til det igen, fortæller hun. Overfaldet i november 2018 var den sidste af flere voldsomme episoder, hun gennemgik det år. Hun håber, at der hurtigst muligt bliver skabt bedre arbejdsforhold for de ansatte. - Personalet på de psykiatriske afdelinger vil jo patienterne det bedste. De brænder for deres arbejde, og det gjorde jeg også selv, indtil jeg blev for bange, siger hun.", "annotations": [], "meta": {}, "annotation_approver": null}
{"id": 626, "text": "I dag for 100 år siden skulle folket i Nordslesvig - det vi i dag kalder Sønderjylland – stemme om, hvorvidt de ville høre til Danmark eller Tyskland. Godt 100.000 borgere afgav deres stemme, og valgdeltagelsen lå over 90 procent. Tre ud af fire stemte for Danmark, mens kun hver fjerde stemte for Tyskland. Langt de fleste sønderjyder ville for alt i verden ’hjem’ til Danmark, og der var handling bag den ambition. Her er tre særlige ting, sønderjyderne gjorde for at vise deres iver for igen at blive en del af Danmark. Afstemningen i 1920 foregik ikke helt på samme måde som i dag, hvor vi sætter kryds på en liste. Dengang skulle man vælge mellem to sedler. Én hvor der stod Danmark på, og én hvor der stod Deutschland på. Inde i stemmeboksen skulle man så putte en af sedlerne i en kuvert og smide den i stemmeurnen. Men på Rømø stod man på stemmedagen med et kæmpe problem. Kassen med stemmesedler, der var fragtet til øen forinden, bestod stort set kun af tyske stemmesedler. Og det duede jo slet ikke. Rømø havde dengang ingen dæmning til fastlandet. Turen foregik med færgen. Men et frygteligt stormvejr havde ramt Vadehavet på afstemningsdagen, og formentlig derfor var færgen gået på grund. Gode råd var dyre, men et par af øens unge mænd tog affære. Blandt andet Henrik Manøs oldefar. - Ham og en fisker fra Esbjerg sejlede til fastlandet for at hente de her stemmesedler. Og det var et herrens vejr, så det var ikke en ufarlig tur. Men de to mænd havde efter sigende et særdeles godt kendskab til havet omkring Rømø. Henrik Manø arbejder selv i søværnskommandoen i dag, så han ved nøjagtigt, hvor farligt det var at sejle ud i sådan et stormvejr, når der var vindstød på 24 meter i sekundet. - Det er ikke for almindelige mennesker at sejle i det vejr. Man skulle virkelig kende sit håndværk. Med datidens skibe og i det farvand, der er herude, var det bestemt ikke en ufarlig tur. Men det lykkedes de to sømænd at trodse havets bølger, og de fik transporteret danske stemmesedler tilbage til øen, så øboerne kunne stemme for Danmark. Før 1920 var Slesvig fattigt og ikke særlig attraktivt, og derfor var mange sønderjyder rejst til andre dele af landet. Eller endda immigreret til udlandet. Det gjaldt også Kirsten Marie Lund fra Gram. Hun havde søgt lykken i USA, hvor hun havde fundet en dansk mand, som hun havde fået børn med. Da nyheden om, at sønderjyderne nu kunne stemme om at blive en del af Danmark igen, nåede til det forjættede land, rejste den da 29-årige Kirsten Marie Lund og resten af familien over Atlanten, så den sønderjyske kvinde kunne afgive sin stemme. En rejse, der ofte tog to-tre uger. Alle personer over 20 år, der var født i det nuværende Sønderjylland eller havde boet der i mindst 20 år, kunne nemlig stemme. Kirsten Marie Lund stemte i sin fødekommune Gram. Her var hun en af to vælgere, der kom fra udlandet. Datoen for valgdagen blev fastsat kun en måned før. Alligevel lykkedes det at få næsten 30.000 personer uden for det nuværende Sønderjylland til at komme hjem og afgive deres stemme – på både den danske og tyske side. I USA blev der i flere dansk/amerikanske aviser trykt annoncer for at lokke udlands-sønderjyderne hjem til Danmark til den 10. februar 1920. Og inden for de danske og tyske grænser blev der fra begge sider arrangeret gratis transport til valgstederne for at få så mange som muligt til at stemme. Da det i foråret stod klart, at Sønderjylland og Danmark skulle genforenes, besluttede familien sig for at sælge farmen i USA og i stedet bosætte sig i det sønderjyske. Men det blev kun til fem år hjemme i Sønderjylland for Kirsten Marie Lund. Da hun var 33 år, døde hun af tuberkulose. I de mere end 50 år, Sønderjylland hørte til Tyskland, var det forbudt at flage med Dannebrog. Det blev først lovligt i forbindelse med afstemningen i 1920 igen at hejse det danske flag, så det var en helt speciel og en meget stor begivenhed for de dansksindede, der ellers havde gemt flaget af vejen i så mange årtier. Derfor havde man koordineret det, så man overalt i Sønderjylland kunne se de rød-hvide farver ryge til tops klokken otte den morgen, der skulle stemmes. Hjemme hos Anne Grethe Petersens oldefar i Toftlund var flaget også støvet af. Anne Grethe Petersens mor var kun fire år, da hun stod sammen med sin bedstefar i haven med Dannebrog i sine arme. - Hun fik sin fine kjole på, så det var en meget særlig begivenhed, fortæller Anne Grethe Petersen. Idet de to sønderjyder var ved at hejse flaget i vejret den morgen, blev der taget et billede af en forbipasserende. Billedet blev fremkaldt i stor størrelse og fik den bedste plads i familiens hjem. Men en brand gjorde det af med billedet. - Det originale billede havde min oldefar i sin pung, men efter sin død endte billedet i en kasse sammen med en masse andre billeder, fortæller Grethe Petersen. Mange år efter kom billedet frem igen og endte hos Anne Grethe Petersen, hvor det i dag har stor betydning.", "annotations": [], "meta": {}, "annotation_approver": null}
{"id": 705, "text": "Der er helt stille i lokalet. Dyb koncentration. - God kamp, lyder det rundt omkring. 2. og 3. klasse på Staby Skole i Vestjylland spiller skak. En time hver uge bytter eleverne matematikbøgerne ud med et skakbræt. - Nogle gange er det faktisk sjovt at sidde i lang tid og koncentrere sig om ét spil, siger Alberte Klidsbjerg Toft fra 2. klasse. Eleverne i Staby er ikke alene. Det sort- og hvidternede bræt vinder i høj grad indpas i undervisningen på skoler landet over. I skoleåret 2013/2014 havde organisationen Dansk Skoleskak 382 medlemsskoler. I år er det stedet til 619. I dag er det Skolernes Skakdag. Hjernens motionsdag, hvor over 50.000 børn og unge i hele landet sætter sig overfor hinanden med det ternede skakbræt imellem sig. Og skak er et positivt modtræk til distraherende smartphones, mener hjerneforsker Jon Wegener. Det er nemlig en stigende udfordring for vores børn, at de ikke får lov til at være opmærksomme på noget i særlig lang tid ad gangen, siger han. - Der er telefoner en stor synder, som både distraherer os og også lærer vores hjerne at distrahere os selv. Der er skak en rigtig god modgift, fordi den går ind og nærmest gør det modsatte, siger hjerneforskeren. Men det er ikke kun ro til hjernen, skak kan bruges til. Spillet træner nemlig også børnenes strategiske evner, når de skal prøve at regne modspillerens næste træk ud. - Man skal forsøge at forudsige, hvad den anden tænker, og hvilke intentioner den anden har. På den måde træner det også en form for empati, siger Jon Wegener. Det er fire år siden, Staby Skole satte skak på skemaet, og det har haft en positiv effekt på eleverne, fortæller lærer Marianne Rytter. - De bliver rent faktisk også bedre til de andre fag. De bliver bedre til at koncentrere sig og til at lægge strategier. Og drenge, der har lidt svært ved at sidde stille og koncentrere sig, får et rigtig stort udbytte af det, siger hun. Spørger man eleverne selv, er skak både sjovt og lærerigt. - Jeg får koncentreret mig i skak, så jeg også lærer at koncentrere mig mere i matematik, siger Alberte Klidsbjerg Toft. Et af dagens skakspil er ved at nå sin ende. - Skakmat, lyder det. - Tak for kampen.", "annotations": [], "meta": {}, "annotation_approver": null}
{"id": 627, "text": "Juletræssalg i decemberkulden, vinduesvask i villakvartererne og foredrag. Igennem tre år har 24 elever fra Vitaskolen Bohr i Esbjerg knoklet i deres fritid for at spare op til en uges udvekslingsrejse til Esbjergs venskabsby i Kina. Men nu har risikoen for smittespredning af coronavirus fra Kina fået de kinesiske værter i venskabsbyen Suzhou til helt at aflyse 9. klasseelevernes besøg. - Jeg blev personligt mega ked af det, fordi jeg havde set frem til det så længe. At det pludselig ikke var en mulighed mere var svært at få at vide, siger elev Johanne Lagoni. Eleverne har siden de gik i syvende klasse sparet 220.000 kroner op til rejsen. De har haft kinesisk på skoleskemaet, og de har oprettet en blog, hvor de løbende har fortalt om deres forberedelser til turen. Og flybilletterne er for længst både købt og betalt. - Det er rigtig ærgerligt. Det var noget, vi havde glædet og forberedt os til. Så det er en rigtig stor skuffelse, siger Anne Hansen. Den kinesiske skole, der ligger 700 kilometer fra corona-udbruddet i Wuhan, har meddelt Vitaskolen i Esbjerg, at de ikke kan tage ansvar for de danske elever og læreres besøg, og derfor har de været nødt til at aflyse. Det har eleverne fuld forståelse for, men de havde alligevel ikke regnet med, at det kom så vidt. - Jeg tror, vi alle sammen var lidt i chok. Vi havde jo aldrig troet, at vores tur ville blive aflyst, lyder det fra Cecilie Thiim. I Kina skulle eleverne have boet hos deres venskabsklasses familier for at komme helt tæt på den kinesiske kultur. Men når nu besøget ikke bliver til noget, vil Vitaskolen forsøge at få refunderet pengene for de købte flybilletter. - Og så skal vi lynhurtigt have fundet et andet sted at tage hen, fortæller elevernes lærer Jesper Hjuler. Udenrigsministeriets Borgerservice fraråder i øjeblikket alle ikke-nødvendige rejser til Kina - og alle rejser til Hubei-provinsen, hvor sygdommen brød ud.", "annotations": [], "meta": {}, "annotation_approver": null}
{"id": 628, "text": "På tredjedagen er de 35 beboere på vadehavsøen Mandø isoleret. Låningsvejen, som er øboernes eneste livslinje til fastlandet, har været oversvømmet siden i søndags og først i nat har de ifølge prognoserne nogle få timer, hvor de kan komme til og fra øen. Og det mindes Claus Christensen, der er formand for Mandø Fællesråd, ikke er sket nogensinde før. - Det er faktisk temmelig usædvanligt. Jeg har også snakket om det med nogle af de ældre beboere, og de kan heller ikke erindre, at der har været perioder, hvor man ikke har kunnet komme til og fra øen så længe. Det er anden uge i træk, at beboerne på øen oplever at blive bundet til øen af vejrforholdene. Særligt går det ud over dem, der ikke kan passe deres arbejde på fastlandet. Det gælder blandt andre Preben Jørgensen, der har en tatoveringsshop i Ribe. Normalt holder han åbent fra 10-18 i hverdagene, men de seneste to dage, har han måttet aflyse kunder. Han tager det dog ikke så tungt. - Det er vilkårene ved at bo her. Det er da lidt træls, men det har også sin charme. I stedet for at arbejde har han brugt de sidste par dage på at gå ture og gøre sin motorcykel klar til sommer. Han er vant til, at vejen er oversvømmet et par gange om året. Alligevel har han aldrig oplevet at være fanget på øen så mange dage i træk og med sådan en hyppighed. - Normalt sker det mellem to og fire gange om året. Men nu har det både været de sidste to uger, og det er også sket et par gange i weekender. Det har vi ikke prøvet før. I hvert fald ikke siden Låningsvejen blev opført i 1976, siger Preben Jørgensen. Det er kombinationen af enorme mængder regn og heftig blæst, der har oversvømmet vejen. Og faktisk kan vandmængderne risikere at underminere vejen helt, forklarer formand Claus Christensen. - Udfordringen er selvfølgelig, at Låningsvejen, som er vores vej til øen, er en grusvej, og den tager skade af vind og vandforhold. Så der har kommunen en opgave i at vedligeholde den. Mandø kan normalt også kun nås ved lavvande. Låningsvejen er hævet over havbunden, men den oversvømmes stadig to gange i døgnet af tidevandet. Der sejler ikke nogen færger til Mandø.", "annotations": [], "meta": {}, "annotation_approver": null}
{"id": 629, "text": "Landmand Jørgen Popp Petersen spærrede øjnene op, da han så et dronebillede over det sydligste af Tøndermarsken. Billedet, der er taget i mandags, har siden skabt undren på sociale medier. Det viser nemlig et oversvømmet Danmark på den ene side og et nærmest tørlagt Tyskland på den anden. - Jeg tænkte: Det var lige godt pokkers. Jørgen Popp Petersen er også byrådsmedlem i Tønder Kommune for Slesvigsk Parti og formand for det tyske mindretals landboforening LHN. Under foreningen hører Sønderå/Gammelå Vandløbslaug, der oprindeligt havde bestilt dronebilledet. Ifølge Jørgen Popp Petersen fordi landmændene i området længe har oplevet voldsomme vandmasser på deres marker. - De kender også forholdene syd for grænsen. For når man kommer kørende i bil, kan man se forskellen. Og så ville de også se det fra luften. Ifølge Tønder Kommune er der en naturlig forklaring på den store forskel mellem det danske og tyske område. De arealer, som billedet viser syd for grænsen, er et lille isoleret opland på 26 kvadratkilometer, der afvander til Grænsevandløb Sønderå og videre via Møllehusslusen til Vidå. Arealerne på den danske side har ifølge kommunen et opland på cirka 400 kvadratkilometer, der afvander til Vindtved Kanal og videre til Vidå. Det fortæller direktør for Teknik og Miljø i Tønder Kommune Ditte Lundgaard Jakobsen. - Det handler om oplandsområderne. I Tønder Kommune går oplandet helt over østpå, hvor vi skal kunne håndtere den afvanding, der kommer. Når vi så har de ekstreme situationer, hober det sig naturligt op. - Og det opland, man kan se på den anden side i billedet, er markant mindre. Det er simpelthen derfor, der er den forskel, siger hun. Da Jørgen Popp Petersen havde set dronebilledet, gik han straks i gang med at undersøge afvandingsforholdene på den tyske side. - Man kan konstatere, at de er betydeligt bedre på den tyske side end på den danske. Det er indiskutabelt. Derfor mener han, at vandløbene på dansk side bør udvides, så de kan rumme de vandmasser, landet har oplevet i nyere tid. - Så kan man begynde at diskutere, hvor store arealer det er, der afvandes på begge sider. Det er betydeligt større arealer på den danske side, men det skal vandløbene også være dimensioneret efter.", "annotations": [], "meta": {}, "annotation_approver": null}
{"id": 630, "text": "Beredskabet er lige nu ved et dige i Ribe, som er brudt. - Der er tale om et stort brud på 6-8 meter, så det er ret alvorligt, fortæller Jens Mølgaard, beredskabschef hos Sydvestjysk Brandvæsen til DR Nyheder. Beredskabsstyrelsen, Kystdirektoratet og Sydvestjysk Brandvæsen er nu ved Varming-diget, der ligger sydøst for Ribe. - De er lige nu i gang med at lukke diget med sandsække, fortæller vagtchef hos Syd- og Sønderjyllands Politi Erik Lindholdt til DR Nyheder. Det er de store mængder regnvand, der ligger i området, der kan blive et problem. Vandet løber ud på markerne og i andre vandløb, der fører ind mod Ribe. Markerne er lige nu fuldstændig dækket af vand - så meget, at der er små bølger på grund af blæsten. Digebruddet kan betyde en mindre vandstigning i udsatte områder. Beredskabschef Jens Mølgaard fortæller, at beredskabet vil sikre Ribe mod oversvømmelser ved hjælp af sandsække. - Det er ikke sådan, at hele byen er ved at drukne. Men vi er nødt til at gøre noget akut. Især fordi der er udsigt til, at der kommer mere regn de kommende dage, siger Jens Mølgaard. -Lige nu er der ingen fare for, at vandet ender i boligområder, siger han. Digebruddet har ført til, at veje er blevet oversvømmet. Men der er ingen meldinger om, at vandet skal være løbet ind i boliger i Ribe. Varming-diget beskytter et boligkvarter tæt på Ribe mod oversvømmelse. Beredskabsstyrelsen Sydjylland har 14 brandfolk, køretøjer og sandsækkefylder på stedet. De forventer at kunne lukke hullet i løbet af i dag, oplyser beredskabschef Jens Mølgaard.", "annotations": [], "meta": {}, "annotation_approver": null}
{"id": 631, "text": "Efter måneder med våde kældre og oversvømmede haver, og hvor februar har slået rekorden som den vådeste februar nogensinde, er havkig og lyden af en strømmende å i baghaven nu ikke altid en sællert for ejendomsmæglerne. Flere ejendomsmæglerkæder fortæller samstemmende, at klima i stigende grad er blevet et parameter, når vi kigger på hus. - Generelt er der stadig godt gang i boligsalget. Men der bliver spurgt mere ind til det med vand og klima på de enkelte ejendomme. Det er jo træls, hvis vandet ødelægger ens drømmebolig inden for få år, lyder det fra Thomas Le Dous, der er kommunikationschef hos Danske Ejendomsmæglere. Nogle af dem, der har mærket den enorme mængde vand i februar, er ægteparret Inger-Lise og Per Bach-Pedersen fra Silkeborg. De vågnede i bogstavelig forstand op i en sø. Silkeborg Langsø var gået over sine bredder, og vandet havde trængt sig ind i hele husets underetage. - Da jeg steg ud af sengen, stod jeg i vand til anklerne, fortæller Per Bach-Pedersen. Ægteparret frygter derfor nu, at deres hus er faldet markant i værdi og bliver svært at sælge. Salget skulle ellers sikre, at de kunne leve uden økonomiske kvaler de sidste år af deres liv. - Jeg tror, vi har tabt et par millioner, siger Inger-Lise Bach-Pedersen. - Hele vores formue ligger i det her hus. Det er det, vi har sparet op til hele vores liv. Så det er nedtur, lyder det fra hendes ægtemand. Karl Peter Lyhr er indehaver af EDC Bogense på Nordfyn. Han genkender også udfordringen med at sælge huse, der ligger lavt og tæt på vandet. Det er især inden for de sidste fem til tre år, han har oplevet, at køberne vil vide, hvor højt ejendommen ligger, og hvor stor risikoen for oversvømmelse er. - Vi oplever også af og til, at folk aflyser en fremvisning. Så siger de: Vi kan se, at det ikke ligger så højt, så nu har vi ikke lyst til at købe det. Det skete aldrig for ti år siden, siger Karl Peter Lyhr. I fremtiden vil spørgsmål om risikoen for oversvømmelse være lige så naturlige for huskøbere at stille, som det i dag er at tjekke tilstandsrapporten. Det vurderer Søren Gram, der er projektleder hos Teknologirådet, som arbejder med oplysning og debat om vand og fremtidens boliger. - Det har været attraktivt igennem noget tid at bo med havudsigt. Men det kommer til at ændre sig, efterhånden som havet også viser sig at oversvømme husene. Per Bach-Pedersen kan fra sin terrasse se lige ud på Silkeborg Langsø og sin oversvømmede have. En udsigt, han udmærket forstår skræmmer køberne væk. - Jeg ville heller ikke selv købe det, siger han. Hans eneste håb er, at kommunen gør noget permanent ved problemet. - De må bygge en vold eller noget andet, der hindrer de her oversvømmelser. Det kan ikke være mit ansvar, når problemet er uden for min matrikel. Er du på udkig efter en ny bolig, er ejendomsmægleren forpligtiget til at oplyse dig om, hvorvidt grunden og huset tidligere har været oversvømmet.", "annotations": [], "meta": {}, "annotation_approver": null}
{"id": 634, "text": "Hjemme hos familien Braithwaite kniber de sig i armen. Deres søn, landsholdsspilleren Martin Braithwaite, er . Og det er ret svært at forstå, at sønnike nu skal spille på fodboldens øverste hylde. - Det kan nærmest ikke beskrives. Vi er bare så glade på hans vegne, siger hans mor, Heidi Braithwaite. - Det er ikke til at fatte. Jeg tror da på det nu. Men jeg vil godt lige se ham i trøjen, for så ved jeg, at det er helt bekræftet. Den stolte mor har selv været i kontakt med Martin Braithwaite tidligere i dag, da skiftet blev en realitet. - Han ringede lige. Det første, han sagde, var bare 'tillykke Mutti'. Det er Jeres fortjeneste. Hun forklarer, at de seneste par dage har været ret hektiske. - Vi har jo fulgt medierne konstant for at se,\"hvad sker der, hvad sker der, hvad sker der?\" Det er helt sindssygt. - Det er svært at være i, for man siger hele tiden til sig selv, at man ikke tror på det, før man har set ham i trøjen. Og sådan har jeg det jo lidt stadigvæk. Også Martin Braithwaites far er meget stolt og glad. - Vi er bare så stolte, så stolte, så stolte af ham. Jeg har svært ved helt at forklare det, siger Keith Braithwaite. Han mener, at det er sønnens hårde arbejde, der nu lønner sig. - Det er fordi, han har arbejdet hårdt, og så fordi han tror på sig selv. Og vi har også hele tiden troet på ham, siger Keith Braithwaite, der ikke er i tvivl om, at sønnike nok skal klare at være landet på øverste fodboldhylde. - Han kan sagtens klare det. Han ved, hvad han vil. Han er altid afklaret oppe i hovedet. Presset betyder ingenting for ham, forklarer Keith Braithwaite. Lige så overrasket Martin Braithwaites forældre er over sønnens skifte til Barcelona, lige så overrasket er Martin Braithwaites lillesøster, Mathilde Braithwaite, over det, der er sket. - Det er uvirkeligt. Jeg kan slet ikke forstå det. Det er mærkeligt. Hun fik nyheden om storebrors skifte til en af verdens største klubber, mens hun var i skole på uddannelsesinstitutionen Rybners i Esbjerg. - Jeg kan ikke se det for mig, for det er jo kommet ud af det blå. Det er ikke gået helt op for mig endnu, før jeg ligesom ser ham i hans debut, smiler Mathilde Braithwaite. - Ja, lige præcis. Lillesøster Mathilde Braithwaite spiller faktisk selv fodbold ved siden af skolen. Hun spiller til daglig i Kolding Q. Hun er meget glad og stolt på sin storebrors vegne, og hans skifte til selveste Barcelona kan hun selv lære en masse af. - Det viser, at det hårde arbejde, han har lagt i det, betaler sig. Det betyder også noget for mig, da jeg jo så kan se, at hårdt arbejde betaler sig, forklarer hun. Selvom det er en stor dag for Martin Braithwaite og for hans nærmeste familie, så siger Heidi Braithwaite samtidig, at deres søn jo stadig er den samme, selvom han nu skal spille for en af verdens største og rigeste fodboldklubber. - Martin er jo bare Martin for os. Og det er jo ikke anderledes, om han spiller i Barcelona eller et andet sted i verden. - Personen forandrer sig jo ikke for os. Han er stadig Martin, som er helt nede på jorden, siger Heidi Braithwaite.", "annotations": [], "meta": {}, "annotation_approver": null}
{"id": 635, "text": "En 40 meter høj stålskorsten er blevet revet ned, efter den var i risiko for at styrte til jorden i et boligområde i Sønderborg. Det oplyser Syd- og Sønderjyllands Politi natten til tirsdag. Skorstenen svajede mandag aften kraftigt på grund af den voldsomme blæst, og politiet frygtede, at skorstenen ville vælte. Politiet evakuerede derfor beboere tæt på skorstenen, der tilhørte et fjernvarmeværk i Sønderborg. Bygningssagkyndige besluttede, at skorstenen skulle \"lægges ned\". Det er ifølge Syd- og Sønderjyllands Politi blevet gjort ved hjælp af et par kraner natten til tirsdag. Derfor kunne de 15 evakuerede borgere lidt før klokken 03.00 vende tilbage til deres hjem. Naira Panosjan bor i en boligblok, der ligger tæt på den nu nedlagte skorsten. Da hun kom hjem i går eftermiddags, var hjemmet spærret af. - Det var forfærdeligt at tænke på, hvilken skade den skorsten kunne have gjort. Blokken kunne lige pludselig være blevet til ruiner. Det var en skrækkelig fornemmelse, fortæller hun. Rema 1000-butikken i nærheden blev også evakueret. Tobias Landt, der er souschef i forretningen, var ved at forlade sin butik for at holde fyraften, da han mødte en betjent, der fortalte, at området skulle evakueres på grund af den svajende skorsten. - Det første, jeg tænkte på, var kunderne og mit personale i butikken, men jeg måtte ikke gå ind i butikken igen for at evakuere dem. Tobias Landt blev bedt om at forlade området, hvorefter han kunne ringe til sit personale, der fik evakueret kunderne i sikkerhed. Politiet oprettede et midlertidigt evakueringscenter for de evakuerede borgere i Humlehøj Hallen på Stråbjergvej i Sønderborg. Direktør for Sønderborg Fjernvarme Erik Wolff har i øjeblikket ikke noget bud på, hvorfor skorstenen har haft svært ved at stå imod de seneste dages blæst. Men han forsikrer, at det ikke er på grund af manglende vedligeholdelse. - Skorstenen er blevet kontrolleret og er vedligeholdt efter forskrifterne, siger han. Området omkring den svajende skorsten blev evakueret og afspærret klokken 17.30 mandag.", "annotations": [], "meta": {}, "annotation_approver": null}
{"id": 636, "text": "- Jeg står inde i badet og hører et bang. Ud ad vinduet kan jeg se, at der igen holder to biler derovre. Den ene med katastrofeblink – den anden på tværs af vejen. Jakob Rathleff bor få hundrede meter fra et kryds på landevejen ved Skodborg i Sydjylland. På fem år har der været syv uheld i krydset. Det seneste var for halvanden måned siden. - Det er et spørgsmål om tid, før nogen kommer rigtig til skade derovre, siger han. I tre af de syv uheld i krydset er politiet ikke blevet kontaktet. Og det er et problem. Hver eneste dag sker der ulykker på de danske veje, som politiet ikke får besked om. Simpelthen fordi skaderne på stedet ikke kræver hverken ambulance eller politiets indblanding. Og det gør det svært for politiet og landets kommuner at få et overblik over, hvor de bør ændre vejkryds, lave bomme på cykelstierne eller nye rundkørsler for at gøre vejene mere sikre for trafikanterne. De sidste to år har Syd- og Sønderjyllands Politi samarbejdet med landsdelens tre skadestuer i Esbjerg, Aabenraa og Kolding om at få oplysninger fra de patienter på skadestuerne, som rent faktisk har været ude for en ulykke i trafikken. Og det har allerede givet en masse ny viden om, hvor der bør sættes ind med trafiksikkerhedsforanstaltninger, fortæller Christian Østergård, der er leder af forebyggelsesafdelingen hos Syd- og Sønderjyllands Politi. - Nu kan vi simpelthen hjælpe kommunerne med at spotte endnu flere farlige kryds, end vi har kunnet med politiets egne data alene. Før politiet begyndte at samarbejde med skadestuerne, fik de kun besked om en ud af tre trafikulykker på de syd- og sønderjyske veje. - Vi er interesserede i at få at vide, hvor uheldene sker, og hvorfor de sker. Så vi kan forebygge dem, fortæller Christian Østergård. Efter det nye samarbejde blev sat i gang, har man i Vejen Kommune spottet tre farlige kryds, som politikerne nu skal til at se på. Det fortæller Vagn Sørensen (V), der er formand for Teknik- og Miljøudvalget i Vejen Kommune. - Vi har pludselig fået informationer ind om en hel del steder i kommunen, hvor cyklister og bilister ofte kommer til skade. Det fik vi ikke før. På sigt skulle det jo gerne betyde, at vejene bliver mere sikre for os alle sammen. Et af stederne, der skal sættes ind, er krydset mellem Haderslevvej og Gilbjergvej ved Skodborg. Og det glæder Jakob Rathleff, der har været vidne til flere af de ulykker, der er sket på den trafikerede landevej. - Jeg håber, der kommer fuldstop-skilte op. Så vi kan undgå flere ulykker herude. På sygehusene har borgerne også taget rigtig godt imod projektet, fortæller Carina Eg, der er ledende chefsekretær på Sydvestjysk Sygehus i Esbjerg. Hun står for at indsamle oplysninger om de patienter, der kommer ind på skadestuen efter at have været involveret i et trafikuheld. - Folk vil rigtig gerne være med til at forebygge, at et lignende uheld sker igen. Så langt de fleste siger ja til at udfylde et spørgeskema, fortæller hun. Ifølge Jens Lauritsen, der er professor hos Ulykkes Analyse Gruppen på Odense Universitetshospital (OUH), kan dataene fra skadestuerne udnyttes endnu mere af både kommuner og politi. - Alle skadestuer indrapporterer alle patienter, der er kommet til skade – både i trafikken, på arbejde og i hjemmet. Så der ligger et stort potentiale i de her data for især kommunerne til at forebygge mange forskellige ulykker – ikke kun i trafikken. Ulykkes Analyse Gruppen på OUH har siden 1973 bearbejdet dataene fra sygehusets skadestue og leveret data om både trafik og andre ulykker til de fynske kommuner. For et halvt år siden begyndte de også at samarbejde med Fyns Politi. Projektet i Syd- og Sønderjylland bygger videre på et arbejde, som Aarhus Kommune startede for godt ti år siden. Men det er første gang, at projektet bredes ud til en hel landsdel. Resultaterne fra det syd- og sønderjyske er så gode, at flere af landets politikredse nu følger trop og indleder samarbejde med skadestuerne i deres område. Blandt andre Sydsjælland og Lolland-Falsters Politi og Midt- og Vestjyllands Politi.", "annotations": [], "meta": {}, "annotation_approver": null}
{"id": 637, "text": "Hvis du har rejst i områder, der er risikozoner for coronavirus, er du som pårørende nu slet ikke velkommen på plejehjemmene i Varde Kommune. Sådan siger direktør for Social- og Sundhed i Varde Kommune Claus Fjeldgaard efter et møde i kommunens sundhedsberedskab i morges. - Vi forbyder nu borgere, der har været i et af de pågældende lande, at komme ind på vores plejecentre. Forbuddet bliver indført, efter sundhedsminister Magnus Heunicke (S) i aftes fremlagde Sundhedsstyrelsens nye retningslinjer for coronavirus, der blandt andet betyder, at alt sundhedspersonale, der har været i områderne, skal i karantæne. Sundhedsstyrelsen anbefaler, at alle andre, der har været i særlige risikoområder, bør blive hjemme i 14 dage. I Varde Kommune tager man den anbefaling meget alvorlig. Derfor er man netop nu ved at udstyre kommunens plejecentre med plakater, hvor der står, at man ikke er velkommen, hvis man er hjemvendt fra et af de områder, hvor der er risiko for at blive smittet med coronavirus. - Vi skal tage hånd om de svage borgere i vores kommune. Og jeg håber, at de fleste har pli nok til at blive væk, hvis de har været i et af de berørte områder, siger Claus Fjeldgaard. I Aabenraa Kommune er plejecentrene også meget opmærksomme på de nye anbefalinger fra Sundhedsstyrelsen. Kommunen har dog ikke indført et egentligt forbud, da det kan være svært at kontrollere, om de pårørende tager smitten med ind til de ældre, lyder det fra Helle Hansen, der er områdeleder i Aabenraa Kommune. - Vi ved ikke, hvor de har været, og vi har ingen regler om, at de ikke må komme her. Men jeg tror på, at folk er fornuftige og tænker over, at ældre og syge er de mest udsatte. Lige nu er der en enkelt ansat i Varde Kommune, som befinder sig Norditalien. Vedkommende sidder til daglig i administrationen og skal blive hjemme i 14 dage, fortæller Claus Fjeldgaard. Han forklarer også, at kommunen betaler løn til de ansatte, der skal i hjemmekarantæne. Men hvis en medarbejder rejser til et af risikoområderne nu, er det imod kommunens anvisninger, og så foregår hjemmekarantænen for egen regning. Du kan se, hvilke lande og områder, der er særlig risiko for at blive smittet med coronavirus, på", "annotations": [], "meta": {}, "annotation_approver": null}
{"id": 638, "text": "Lars Hansen var en af dem, der i aftes skyndte sig at køre ned til Fleggaard i Harrislee syd for den dansk-tyske grænse, da meldingen fra statsminister Mette Frederiksen (S) lød, at de danske grænser lukker i dag klokken 12. - Vi hørte jo, at grænsen ville blive lukket i dag, så tænkte vi, at vi hellere måtte komme herned og få fyldt op med øl og sodavand, siger Lars Hansen. Nedlukningen af de danske grænser gælder til og med den 13. april af frygt for yderligere spredning af coronavirus. - Det her varer jo helt til efter påske, så må vi hellere have fyldt op. - Jeg var godt nok også hernede i går bare for at have fyldt op til 14 dage, men nu er der hentet ekstra, så vi ikke løber tør i påsken, fortæller Lars Hansen. Han plejer normalt kun at handle ind om formiddagen, hvor der ikke er så mange folk. - Jeg handler aldrig om aftenen, men jeg tænkte, at det hellere måtte være nu. Og han var langt fra den eneste, der tog turen over den dansk-tyske grænse sent i aftes. Jette Lykkegaard Andreasen tog turen helt fra Nordfyn for at handle ind. - Jeg har bare købt lidt til husholdningen. Vi opdagede jo, at de lukker grænsen, så var det jo nu, vi skulle køre. Hun skulle have været ned over grænsen i næste uge, men da det nu bliver besværliggjort af , så måtte hun hellere starte bilen. - Vi er ikke dækket ind til en hel måned, men så må vi handle lidt derhjemme også. - Jeg håber, vi har fået købt det, vi har brug for. Der er i hvert fald toiletpapir, smør og sodavand. Også Niclas Duedahl havde været ude på en mindre køretur. Han startede bilen fra Kolding i aftes. - Jeg står og skal holde noget drengeaften her om et par uger. Og der har jeg lovet at stå med øl. Så det må jeg jo hellere leve op til. - Jeg har også købt noget vin og slik, når jeg nu var over grænsen. Morten Nielsen var også en af de mange, der skyndte sig at sætte sig ind i bilen for at komme ned og handle. Det var især øl og sodavand, som han slæbte op på vognen. - Jeg har handlet ind til barnedåb, nu hvor grænsen lukker. Det skulle ellers først have været i næste uge, at jeg handlede ind, siger han.", "annotations": [], "meta": {}, "annotation_approver": null}
{"id": 639, "text": "Ligesom rigtig mange andre forældre går Steffen Schulz derhjemme med sine børn i disse dage. Den noget uvante situation har affødt en masse spørgsmål fra især hans to ældste børn på ni og seks år. - Hvem kan dø af det her? Og hvad sker der, når det er slut?, lyder det blandt andet fra den niårige datter Lilli. Men hvordan gør man lige den her situation forståelig for børn? Det gør man med en sang, fortæller Steffen Schulz. - Jeg synes, det er så fantastisk, at vi kan bruge og samles om musikken i den her tid. Derfor gik musikeren og efterskolelæreren i sit hjemmestudie for at lave en sang, der kunne forklare børn, hvorfor vi er nødt til at være derhjemme lige nu. Selvfølgelig på sit modersmål sønderjysk. Og sangen er altså blevet et kæmpe hit på de sociale medier. Videoen er blevet afspillet mere end 150.000 gange, og 5,6 tusind mennesker har delt den. - Jeg er ovenud lykkelig over, at folk gider at høre det. Jeg tror, dialekter kan noget helt specielt, siger han.", "annotations": [], "meta": {}, "annotation_approver": null}
{"id": 640, "text": "Syd- og Sønderjyllands Politi har evakueret 15 beboere ved Nørrekobbel i Sønderborg, fordi et fjernvarmeværks skorsten er i fare for at styrte sammen. Det skriver politiet på Twitter. Skorstenen, der er 40 meter høj, hviler på et betonfundament, og en byggesagkyndig har kigget på situationen. Her lyder vurderingen, at skorstenen skal lægges ned, oplyser politiet. - Man har en forventning om, at det arbejde påbegyndes omkring midnat. Der kommer en stor kran, som simpelthen løfter skorstenen og lægger den ned, siger vagtchef Ivan Gohr Jensen. Han fortæller, at politiet som sådan ikke har noget at gøre med at få skorstenen lagt ned, der i sagens natur kommer til at foregå i mørke, og derfor ikke kan sige mere om opgaven. Det var en borger, som havde observeret skorstenen i et par timer, der tog kontakt til varmeværket, fordi han synes skorstenen svajede i vinden. I videoen her er det varmeværkets direktør, Erik Wolff: - Her under den voldsomme blæst i weekenden, er der en borger fra Sønderborg, som har observeret, at skorstenen den svejede noget mere end den plejede. Og han kunne også se, at der var vand omkring fundamentet, der skvulpede, siger Erik Wolf. Den observante borger har i dag rettet henvendelse til myndighederne, da han mente, at situationen omkring skorstenen blev værre. - Vi sendte et hold ud for at kigge, og vi må give borgeren ret i hans bekymring, fortsætter Erik Wolf. Politiet regner med, at de evakuerede borgere kan vende tilbage til deres hjem, når skorstenen efter midnat er blevet lagt ned. Ved skorstenen ligger også en Rema 1000, hvor et ukendt antal personer blev bedt om at forlade området. I forbindelse med evakueringen har man etableret et evakueringscenter i Humlehøj Hallen, der ligger på Stråbjergvej 3.", "annotations": [], "meta": {}, "annotation_approver": null}
{"id": 641, "text": "Hadersleben, Apenrade, Tondern, Sonderburg. Sådan bør der stå på byskiltene, når du kører ind i henholdsvis Haderslev, Aabenraa, Tønder og Sønderborg. I hvert fald hvis det står til de 15.000 tysksindede danskere, der bor i Sønderjylland. Skilte med både danske og tyske bynavne har været det tyske mindretals ønskeseddel siden 2004, men hver gang de tysksindede har udtrykt deres ønske til de sønderjyske borgmestre, er det blevet fejet af bordet. Og det er et brud på en konvention i Europarådet, som Danmark ellers har skrevet under på at følge. - Danmark har en forpligtelse til at sætte tosprogede byskilte op med dansk og tysk. Så ja, det er et brud på konventionen, og noget skal gøres. Det slår seniorforsker ved Det Europæiske Center for Mindretalsspørgsmål Ljubica Djordjevic fast. Fire gange er Danmark og de sønderjyske kommuner blevet opfordret af en uafhængig ekspertkomité til at sætte tosprogede skilte op. Senest i en rapport i januar i år. De fire sønderjyske borgmestre er klar over, at de bryder den konvention, der svarer til mindretallenes grundlov, ved ikke at sætte skilte op. Men trods eksperternes kritik står borgmesteren i Aabenraa Kommune fast. Der skal ikke byskilte op på tysk. - Vi vil få revet op i nogle ting, som jeg ikke ønsker at diskutere, lyder det fra Thomas Andresen, der selv har tysk oprindelse. De to verdenskrige, besættelsen og modstanden mod tyskerne spøger nemlig endnu i det sønderjyske. Ifølge Andresen er der stadig sønderjyder, der i deres skøder har skrevet, at deres sommerhuse aldrig må falde i tyske hænder. - Det vil være en rød klud lige op i ansigtet på dem, hvis vi fik skilte på tysk. For mig vil tyske navne være en påmindelse om en tid, hvor danskheden havde det rigtig svært i Sønderjylland. Noget, jeg helst vil glemme. Senest blussede debatten op i 2015, hvor borgmesteren i Haderslev, H.P. Geil, satte et skilt op på en af byens store indfaldsveje, hvor der både stod Haderslev og Hadersleben. Det skabte et kæmpe drama i Sønderjylland, og skiltet stod kun i fire dage, inden det blev væltet af modstandere. Men H.P Geil er klar til at give det et forsøg igen, lyder det fra den eneste af de sønderjyske borgmestre, der gerne vil imødekomme de tysksindede danskeres ønske nu og her. - Der er sønderjyder, som synes, det er helt galt, men vi er nødt til at komme videre. Og for mig at se er 100-året (for Genforeningen mellem Sønderjylland og Danmark, red.) et rigtig godt år til at tage det op igen. Danmark er et af de lande, der er allerbedst til at favne deres mindretals-befolkning. Det fremgår af rapporter fra Europarådet. Men når det kommer til flersprogede skilte, er Danmark et af de eneste lande, der ikke lever op til deres ansvar overfor mindretalsbefolkningen. Og det ærgrer Hinrich Jürgensen, der er formand for Bund Deutscher Nordschleswiger, der er en paraplyorganisation for det tyske mindretals organisationer i Sønderjylland. Han har svært ved at forstå, hvorfor der er så stor modstand mod de tosprogede skilte og ville ønske, at politikerne skelede til Flensborg, hvor tosprogede skilte har budt besøgende velkommen siden 2008. - Da overborgmesteren i Flensborg blev spurgt, hvorfor han satte tosprogede skilte op, svarede han, at han gjorde det for at vise tolerance, respekt og accept af det danske mindretal. Vi har også brug for den anerkendelse. For at de tosprogede skilte kan blive en realitet, skal der være flertal i det enkelte byråd for opsætningen. Og det kan gå hen at blive temmelig svært. Byrådspolitikerne er nemlig fuldstændig splittede. Næsten lige så mange, der gerne vil have skiltene sat op, er imod. Det viser en rundringning DR Nyheder har foretaget til samtlige 124 byrådspolitikere i Sønderjylland. Det er kommunen, der skal sørge for det praktiske arbejde med at opsætte skiltene, men overordnet set er det den danske stat, der har ansvaret for at følge de konventioner, vi har underskrevet. DR Nyheder har været i kontakt med kulturminister Joy Mogensen (S), men hun har ikke ønsket at kommentere sagen.", "annotations": [], "meta": {}, "annotation_approver": null}
{"id": 642, "text": "Forestil dig, at der var en stor universitetsby i det allersydligste Danmark. At skilte på både dansk og tysk var en selvfølge i Sønderjylland. Og at Aarhus ikke nødvendigvis var den største handelsby i Vestdanmark. Sådan havde virkeligheden måske set ud, hvis Flensborg for 100 år siden var blevet dansk. I 1920 skulle der sættes en ny grænse mellem Danmark og Tyskland, som på det tidspunkt de seneste mere end 50 år havde gået nord om Sønderjylland. Grænsen skulle bestemmes ved en folkeafstemning i Slesvig. Det vi i dag inddeler i Sønderjylland og det tyske Sydslesvig. Indbyggere i området syd for den nuværende grænse skulle stemme d. 14. marts 1920. Det var ved denne afstemning, at Flensborgs fremtid blev afgjort, og alles øjne var rettet mod storbyen. 9.000 vælgere i Flensborg stemte for, at byen skulle høre til Danmark. Men de danske stemmer udgjorde kun 25 procent af stemmerne i Flensborg. Resten ønskede, at Flensborg blev tysk, og dermed stod det klart, at Flensborg ikke blev en del af det danske kongerige. Men hvad nu hvis flertallet havde stemt for, at Flensborg blev dansk? Hvordan havde Danmark og Sønderjylland så set ud? Det giver Simon Faber, der er projektleder for Genforeningen 2020 og tidligere overborgmester i Flensborg, samt historiker og tidligere generalkonsul i Flensborg Henrik Becker-Christensen deres bud på her. Sønderjylland mangler en rigtig storby – en sønderjysk hovedstad om man vil. Det er Simon Faber og Henrik Becker-Christensen enige om. I dag består Sønderjylland af fire næsten lige store handelsbyer; Tønder, Sønderborg, Aabenraa og Haderslev. For 100 år siden var billedet det samme. - Det har givet en indbyrdes konkurrence mellem byerne, og det har stået i vejen for at tiltrække den samme vækst og udvikling, som Aarhus er lykkedes med, vurderer Simon Faber. Han bakkes op af Henrik Becker-Christensen, som vurderer, at en storby som Flensborg ville have betydning for Sønderjyllands status som såkaldt udkantsområde. - Der er ingen tvivl om, at Flensborg ville have været en metropol i landsdelen. Dermed havde diskussionen om Sønderjylland som udkantsområde nok også være noget mindre, end den er i dag, siger han. Ifølge Simon Faber havde et dansk Flensborg været en skarp konkurrent til Aarhus som en af landets største handelsbyer. - Historisk set var det mod syd i hertugdømmerne, at nye ting blev iværksat. Forskydningen mod nord kom først som konsekvens af tabet af hertugdømmerne i 1864 og Genforeningen i 1920, siger han. Derfor tror Simon Faber ikke, at Aarhus havde haft helt den samme rolle, som byen har i dag, hvis Flensborg var endt på danske hænder. Desuden var Flensborg for 100 år siden en veletableret havne- og handelsby. - Jeg tror, at byen havde udviklet sig fra den stærke rolle, den i forvejen havde. Og dermed kunne den være blevet den største handelsby i den sydlige del af Danmark, siger Simon Faber. Henrik Becker-Christensen er dog ikke helt enig i, at et dansk Flensborg ville have påvirket de andre store byer i det vestlige Danmark. - Men det havde styrket mødet mellem dansk og tysk, og dét ville have givet et større vindue til Tyskland og det tyske eksportmarked, siger historikeren. I 1920’erne skulle Danmark havet et universitet uden for København. Borgere fra Aarhus' erhvervsliv, organisationer og institutioner slog sig sammen med Aarhus Kommune i kampen for at få Danmarks andet universitet placeret i Aarhus. Det lykkedes i 1928. Flensborg var en stor industri- og handelsby på det tidspunkt, så var Flensborg blevet dansk i 1920, tror Simon Faber, at udfaldet havde været anderledes. - Jeg har en vis tro på, at landets andet universitet ikke var endt i Aarhus, men i stedet var blevet placeret i den sydligste forpost. Jeg tror, at vi havde haft en stor universitetsby i Flensborg i dag, siger Simon Faber. Skilte med både danske og tyske bynavne har længe været på det tyske mindretals ønskeseddel, men hver gang de tysksindede har udtrykt deres ønske til de sønderjyske borgmestre, er det blevet fejet af bordet. Senest blussede debatten op i februar i år, hvor Men ifølge Henrik Becker-Christensen havde skiltebilledet i Syd- og Sønderjylland set helt anderledes ud i dag, hvis Flensborg var blevet dansk i 1920. - Så havde vi haft tosprogede skilte i langt større udstrækning, end vi har i dag. Det er jeg ret sikker på. Og det havde næppe været et emne, der blev diskuteret, for skiltene ville allerede være sat op, siger han. Også det tyske sprog havde formentlig været mere udbredt, end det er i dag, mener både Henrik Becker-Christensen og Simon Faber. - Vi havde jo nok fået flere tysktalende borgere med, siger Simon Faber.", "annotations": [], "meta": {}, "annotation_approver": null}
{"id": 643, "text": "Regeringen, myndighederne og politiet havde egentlig forventet mange biler og en del kø, da grænseovergangene i dag blev lukket ned. 10 ud af 13 grænseovergange i det sønderjyske lukkede ned og blev afspærret med blandt andet betonklodser, mens blot tre overgange kunne passeres. Derfor regnede politiet også med, at der ville opstå kødannelse ved de tre grænseovergange, som man trods alt stadig kunne passere - nemlig ved Kruså, Frøslev og Sæd. Men der skete det totalt modsatte. Der opstod ingen kilometerlange bilkøer ved de tre overgange. - Vi har ikke ved nogen af de tre overgange oplevet massive og lange kødannelser, siger politiinspektør og leder af Udlændingekontrolafdeling Vest i Syd- og Sønderjyllands Politi Brian Fussing. - Det er overraskende. Jeg havde forventet mere trafik og kø, siger han. Brian Fussing fortæller, at der i tiden op til klokken 12, lige inden grænserne lukkede, kom en del trafik gennem grænseovergangene. Men efter grænserne lukkede, så aftog trafikken hurtigt. For eksempel ved grænseovergangen ved Kruså var der lige efter klokken 12 omkring 15-20 biler, der holdt i kø. - Jeg troede, at det her lige skulle bundfælde sig først hos folk, men man har virkelig taget det til sig hurtigt, fortæller han. Fire timer efter grænserne lukkede klokken 12, havde politiet ved de tre sønderjyske grænseovergange blot afvist 29 mennesker. - Det er relativt få mennesker, siger Brian Fussing. - Langt hovedparten af dem havde ikke et anerkendelsesværdigt formål til at komme ind i landet, fortæller han og giver som eksempel en tysk turist, der gerne ville i sommerhus på Vestkysten, og som så er blevet afvist. - For det er ikke et anerkendelsesværdigt formål, siger Brian Fussing. Politiinspektøren har et bud på, hvorfor der har været så lidt trafik ved grænseovergangene, efter de blev lukket. - Min vurdering er, at både regeringens og myndighedernes udmeldinger har haft en stor effekt på folk. Og så hele det fokus, der er på coronasmitten, betyder også meget, siger han.", "annotations": [], "meta": {}, "annotation_approver": null}
{"id": 644, "text": "- Jeg er chokeret. Sådan lyder det fra Sunwebs landedirektør i Skandinavien Deniz Jensen. Hans udmelding kommer efter, at salget af rejser hos Sunweb er faldet markant. Den globale spredning af coronavirus betyder nemlig, at mange danskere lige nu er mere tilbageholdende med at booke en ferie. - Jeg har ikke set noget lignende. Jeg har aldrig i mine 25 år i branchen set så markant et fald i salget på så kort tid. I går og i dag har været helt forfærdelige. - Vi sælger lige nu halvt så mange rejser, i forhold til hvad vi regnede med, siger Deniz Jensen. Samme melding kommer fra rejseselskabet Papuga i Brørup mellem Kolding og Esbjerg. - Der har været meget medieomtale af det her. Og der er rigtig stille i salget, siger indehaver Carsten Papuga. - Det hele er gået i stå lige for tiden; vi sælger ikke det, vi skal. Selskabet sælger både bus- og flyrejser, og normalt ringer mange rejselystne danskere ved denne tid for at booke en tur sydpå senere på året. Men ikke i denne tid. - Normalt ville vi have rygende travlt på den her tid af året. Det er nu, vi får alle ordrene til den kommende sæson. Vi burde have vildt travlt lige nu. Men det har vi ikke, fortæller Carsten Papuga. Det var i begyndelsen af ugen, at italienerne måtte skrue op for beredskabet efter en stigning i antallet af smittede med coronavirus. Især i det nordlige Italien. Natten til torsdag blev den første dansker så testet positiv for coronavirus efter at have opholdt sig i Italien. Og det var især i går, at Bravo Tours for alvor oplevede et fald i antallet af bestillinger. - I tirsdags oplevede vi en nedgang i salget på mellem 15 og 18 procent, siger administrerende direktør i Bravo Tours Peder Hornshøj. - I går oplevede vi så en nedgang på 40 procent i forhold til samme dag i sidste uge. Vi sælger normalt på sådan en dag mellem 500 og 600 rejser. Men i går var vi nede på at sælge omkring 350 rejser. Hos Spies, der er en af Danmarks største rejsearrangører, mærker man også frygten for coronavirus spille ind. - Vi sælger færre rejser. Det skyldes, at folk er bekymrede, siger kommunikationschef i Spies Lisbeth Nedergaard. - Jeg vil skyde på, at vi sælger 25-30 procent færre rejser lige nu, end vi normalt gør. Også de selskaber, der primært sender erhvervskunder ud i verden med fly, er ramt af en faldende efterspørgsel. Det er Top Rejser, der holder til i Haderslev, et godt eksempel på. - Salget er i nedadgående retning som følge af coronavirusset, bekræfter økonomidirektør i Top Rejser Karsten Frandsen. Hos Sundhedsstyrelsen maner dog meget til besindighed. Styrelsen skriver på sin , at hvis man tager de nødvendige forholdsregler før og under rejsen, er der generelt en lav risiko for ny coronasmitte ved udlandsrejse, men man bør altid være ekstra opmærksom i lande og områder med udbrud af ny corona. - Når man skal planlægge sin rejse, anbefaler vi altid at læse Udenrigsministeriets rejsevejledninger, som opdateres løbende, siger direktør i Sundhedsstyrelsen Søren Brostrøm. Hos rejseselskaberne er man enige i den betragtning. - Vi ser ingen grund til, at man venter med at booke sin sommerferie. Det gør Udenrigsministeriet heller ikke. Vi læner os op ad Udenrigsministeriets rejsevejledninger, siger kommunikationschef hos Spies Lisbeth Nedergaard. Samme melding kommer fra administrerende direktør i Bravo Tours Peder Hornshøj. - Vi laver rejser til lande, som er sikre at rejse i. Vi følger Udenrigsministeriets rejsevejledninger. - Udenrigsministeriet viser de steder, hvor det er farligt at rejse hen, og der vil vi som rejsearrangør jo ikke lave rejser til, siger Peder Hornshøj.", "annotations": [], "meta": {}, "annotation_approver": null}
{"id": 645, "text": "Syd- og Sønderjyllands Politi oplyser nu, at antallet af grænseovergange bliver reduceret fra de nuværende 13 overgange til blot tre grænseovergange. De overgange, der stadig vil være åbne og altså kontrollerede, er Sæd (syd for Tønder), i Kruså og i Frøslev i den østlige del af Sønderjylland, hvor trafiktrykket normalt er størst. Men de øvrige 10 grænseovergange bliver spærret af for såvel ud- som indrejse. Det kan eksempelvis være med afspærring med betonklodser. - Vi er en vejmyndighed, og der vil komme nogle medarbejdere fra Aabenraa Kommune, som vil komme med afspærringsmateriel, siger borgmester i Aabenraa Kommune Thomas Andresen fra Venstre. - Det vil sandsynligvis være betonklodser, man stiller ud på vognbanen. Lukningen af grænserne sker, efter at statsminister Mette Frederiksen (S) i aftes sagde, at alle de danske grænser lukker i dag klokken 12. Det sker for at dæmme op for coronasmitten i Danmark. - Klokken 12 vil de her grænser være lukket. Der vil foregå et arbejde over de næste timer med at stille afspærringer og materiel op, så man kan se, at her er der lukket, siger beredskabsdirektør i Brand og Redning Sønderjylland Lars Møldrup. - Det betyder, at man ikke kan færdes over den grænseovergang, som man normalt færdes over, forklarer han. De grænseovergange, der lukkes helt af i Tønder Kommune, er følgende: De grænseovergange, der lukkes helt af i Aabenraa Kommune med for eksempel betonklodser, er følgende: Og det er alle grænser, der lukkes fra klokken 12 i dag. Udover den landfaste grænse i Sønderjylland mod Tyskland, drejer det sig også om Øresundsbroen, færgeforbindelser mod de skandinaviske nabolande og lufthavne med forbindelser til hele verden. Lukningen af grænser er seneste tiltag i en række, der er blevet indført for at dæmme op for coronasmitten i Danmark. I aftes sagde statsminister Mette Frederiksen (S) på et pressemøde: - Vi står på ubetrådt land. Vi står i noget, som ingen af os har prøvet før. Jeg er sikker på, at vi kommer igennem det her sammen. Lige nu ved jeg godt, at det samlede katalog er meget voldsomt og vil opleves meget voldsomt, men jeg er af den klare overbevisning, at det er det værd.", "annotations": [], "meta": {}, "annotation_approver": null}
{"id": 646, "text": "Kenneth Steen Nielsen fra Esbjerg er en af de jægere, der flere gange har fundet enten døde eller stærkt medtagede dyr, der har forsøgt at springe over det omdiskuterede vildsvinehegn ved den dansk-tyske grænse. De første tilfælde af lemlæstede dyr blev fundet i 2019 af lokale landmænd og jægere. - Vi havde været på jagt i efteråret. Her fandt vi en kronhind, der simpelthen sad fast i hegnet, og vi kunne se, at den var død af dens lidelser. Det var et grusomt syn. Selvom Kenneth Steen Nielsen er jæger, så er det langt fra et syn, han er vant til: - Det var jo en grim oplevelse, for vi kunne se, at dyret havde lidt, og den havde kæmpet for sit liv. Men nu skal det være slut med hjortevildt, der dør, fordi det sidder fast i vildsvinehegnet. Derfor har Naturstyrelsen i denne uge udskiftet 600 meter af hegnet for at minimere risikoen for, at dyr kan sidde fast i det. Den ny type hegn er mere fintmasket, så hjortevildt ikke kan få klovene i klemme i hegnet. Og det er på høje tid, lyder det fra flere sider. Blandt andet hos Dansk Naturfredningsforening. - Efter omstændighederne, når man nu politisk insisterer på, at vi skal have hegnet, så er det fint, at styrelsen vælger at skifte hegnet ud, siger seniorrådgiver i foreningen Bo Håkansson. Hos Danmarks Jægerforbund er formand Claus Lind Christensen også glad for, at Naturstyrelsen reagerer på sagerne om sårede og døde dyr. Han er især glad for, at der nu ikke længere er risiko for at møde det syn, som flere jægere og landmænd er stødt på. - Dyr, der på en så unormal måde kommer til at hænge i et hegn, er ikke rart. Det bryder man sig ikke om som menneske, fordi det er fuldstændig unødvendigt, at dyr skal komme af dage på den måde. Den pågældende strækning, hvor hegnet er blevet udskiftet, er udvalgt blandt andet med viden fra vildtkameraer, fortæller Bent Rasmussen, der er skovrider ved Naturstyrelsen Vadehavet: - Vi har udvalgt denne strækning, da der i dette område er en ret stor trafik af kronvildt, siger Bent Rasmussen", "annotations": [], "meta": {}, "annotation_approver": null}
{"id": 647, "text": "Det er godt 10 måneder siden, jeg fik en abort, og jeg fortryder ikke ét sekund. Jeg skulle ikke have det barn. Forholdet til min kæreste var ikke godt, og vi havde været ved at gå fra hinanden flere gange. Han havde nogle værdier, som jeg ikke kunne stå inde for, og det var meget kaotisk. Ingen af os var trygge i forholdet, og det ville have været endnu mere utrygt for et lille barn. Jeg er uddannet pædagog og har nogle krav til, hvordan en familie skal være, så barnet får det godt. De krav kunne vi bare ikke leve op til, og jeg kunne ikke bære at sætte et barn ind i et forhold, hvor moren og faren ikke fungerer, og hvor mor og far ville gå fra hinanden. Måske allerede inden barnet blev født. Jeg er vokset op i en meget stabil familie med en mor og en far og meget kærlighed, så det var ikke en mulighed for mig at få barnet alene. Det ville jeg ikke kunne gøre mod hverken barnet eller faren, for han ville altid være der et eller andet sted, selv om vi ikke var sammen, og selv om jeg ikke ville have et barn med ham. Men jeg har altid drømt om at få børn. Og jeg har forestillet mig det her scenarie, hvor jeg tog graviditetstesten og bare blev virkelig, virkelig glad over, at den var positiv. Så stod jeg der og var blevet gravid, selv om vi havde brugt prævention. Jeg var overhovedet ikke glad og fuldstændig sikker på, at jeg ikke skulle have barnet, selv om jeg i et kort øjeblik og iver efter at få et barn prøvede at overbevise mig selv om, at det hele nok skulle gå. Det skulle det ikke, og jeg er heller ikke sammen med faren til det, der kunne være blevet vores barn, mere. Så jeg er sikker på, at jeg gjorde det rigtige med den abort. Men det er ikke ensbetydende med, at det har været nemt. Jeg har oplevet rigtig meget i mit liv. Jeg er blevet mobbet, og min far døde, da jeg var 10 år gammel. Men jeg har aldrig oplevet noget så hårdt, som den periode fra jeg fandt ud af, at jeg var gravid, til jeg fik foretaget aborten. Det var stress hver eneste dag. Fra jeg vågnede, til jeg gik i seng. Følelsen af at være gravid er virkelig ulidelig, når man ikke selv ønsker det, og jeg mærkede alle symptomer på at være gravid. Jeg kastede op og måtte på et tidspunkt ringe til vagtlægen for at sige, at han skulle udskrive noget kvalmestillende til mig, da jeg ikke skulle have barnet alligevel. Mit liv var ét stort kaos, og det var mentalt rigtig hårdt. Jeg prøvede at holde sammen på mig selv og samtidig passe på min kæreste, der ikke var enig i, at jeg skulle have en abort i starten. Så vi skændtes meget. Det var ren overlevelse, og jeg skulle bare igennem dagene. Heldigvis har folk været virkelig søde og bakket mig fuldstændig op i mit valg. Flere opfordrede mig til at få en abort, fordi de godt kunne se, at det ikke ville gå med den kæreste. De vidste jo godt, hvordan vi havde det. Selv min kristne mor bakkede mig op, selv om jeg var bange for, at hun ikke ville kunne forstå, at jeg gjorde, som jeg gjorde. Det kunne min mor godt, understregede hun over for mig, også selv om hun aldrig selv ville have gjort det. Selv på Facebook har der overvejende været hjælp at hente. Da jeg skulle vælge mellem medicinsk eller kirurgisk abort, lavede jeg et opslag, hvor jeg spurgte til folks erfaringer. Der kom 917 kommentarer, hvor langt de fleste var søde og konstruktive. Jeg vidste godt, hvad der kunne komme ud af sådan et opslag, og der var da også flere, der svinede mig til, fordi jeg havde valgt at dræbe et lille barn, som de formulerede det. Sådan ser jeg ikke på det. Man skal selvfølgelig tænke sig om, inden man får en abort, men en kvinde har ret til at bestemme over sin egen krop, og jeg ville ikke se ned på en kvinde, selv om hun havde fået flere aborter. Jeg ved godt, at det kan gøre folk harme, og at det kan skabe et narrativ om den kvinde, men det rager ikke andre, hvad hun udsætter sin egen krop for. Jeg kendte godt tallene og vidste godt, at cirka 15.000 får en abort hvert år, men jeg vidste ikke, at der var så mange i min omgangskreds, der har fået en abort. En af mine veninder har fået to aborter. Der er så mange, der får en abort, og alligevel er der ingen, der taler om det. Det var først, da jeg åbnede op, at de også gjorde det. De havde ikke talt med nogen om det, da de skulle have en abort. De klarede det selv og har nu lagt det bag sig, fordi de var bange for, hvordan andre ville reagere, hvis de fortalte om det. Det kan jeg da godt forstå, for folk kan blive svinet til eller rakket ned på, hvis de fortæller sådan noget. Men det gør mig faktisk lidt irriteret, at så mange føler, de ikke kan fortælle om det, for vi har kæmpet for at få ret til abort og ret til at bestemme over vores egne kroppe. Og vi burde kunne tale åbent om abort. På den anden side vidste jeg godt, at jeg formentlig ville kunne få støtte fra andre, der har været igennem det samme som mig, men jeg opsøgte dem ikke. Og jeg følte mig helt vildt ensom, da jeg skulle tage beslutningen, selv om jeg havde så mange søde folk omkring mig. Det var kun mig, der kunne tage beslutningen, tænkte jeg. Jeg er ikke flov over det, jeg har gjort. Slet ikke. Jeg ville få en abort igen, hvis jeg kom i samme situation, og hvis forholdet til faren var lige så kaotisk, som det var med mig og min kæreste. Så ville jeg gøre det uden at blinke. Jeg kunne godt forestille mig at blive alenemor. Det er slet ikke udelukket, og tanken har da været der. Men så skulle det være med et donorbarn, hvor faren ikke var inde i billedet. Men i den ideelle verden møder jeg snart en mand, der har lige så meget styr på sit liv, som jeg har på mit. Vi bliver forelsket, og så er jeg gravid med vores første barn om to til tre år. Det er drømmen. Jeg vil have det, som alle stræber efter. En lille familie med far, mor og børn i et hus med alt det, der hører til.", "annotations": [], "meta": {}, "annotation_approver": null}
{"id": 648, "text": "Onsdag aften opfordrede statsminister Mette Frederiksen til at gå i panik og til at begynde at hamstre dagligvarer, da hun på et pressemøde officielt lukkede Danmark ned som følge af den smitsomme coronavirus. Flere ting tyder dog på, at dén besked ikke er nået lige godt ud til alle. Allerede i timerne efter pressemødet , og nogle steder mistede de handlende temperament og gode manerer i en sådan grad, at politiet måtte tilkaldes. Klokken 22.30 modtog Fyns Politi en anmeldelse om, at flere personer var ved at komme op at slås i en Netto-butik i det centrale Odense. Ifølge politikredsens døgnrapport udviklede det sig til håndgemæng, hvor der blev kastet med ting i butikken. Fyns Politi ikke ønsker at kommentere yderligere på sagen. I Sydjylland måtte en patruljebil også sendes afsted til et supermarked, da en gruppe kunder nægtede at forlade forretningen ved lukketid. - Vi håber rigtig meget, at det ikke er noget, vi skal gøre flere gange. Der er ingen grund til at hamstre, for der er mad nok til alle. Så man skal lade være med det, siger Helle Lundberg, kommunikationsrådgiver i Syd- og Sønderjyllands Politi. Hun vil ikke oplyse, hvilken dagligvarebutik politiet blev kaldt ud til. De to episoder er ifølge Rigspolitiet indtil videre de eneste, hvor betjente har måtte rykke ud til supermarkeder.", "annotations": [], "meta": {}, "annotation_approver": null}
{"id": 649, "text": "- Min største frygt er at skuffe folk. Hvis jeg kan mærke, at min mor, kæreste eller veninde synes, jeg skal noget andet, har jeg altid gjort det, lyder det fra 33-årige Stine Rosenfeldt. Hun står bag den nye DR3-serie 'Pleaser'. En feel-good dramaserie, der er inspireret af hendes eget liv, og handler - måske ikke overraskende - om at være en pleaser. En, som har nemmere ved at følge andre end at stå fast på sin egen holdning. Noget, der har forfulgt Stine, siden hun var lille. Og hun er langt fra alene. Nina Lyngbak, som er psykolog og stifter af 'Ung med overskud', støder ofte på unge med et stort pleaser-gen, som har svært ved at sige fra og sætte grænser. - Den her trang til at please er et forsøg på at passe ind og være den gode ven og en del af fællesskabet, men det paradoksale er, at det kan have den modsatte effekt. Hvis du hele tiden bakker andre op eller forsøger at sige det, de andre synes, bliver det svært for dem at vide, hvem du så egentlig er. Vi vil jo gerne vide, hvem vores venner er, og hvad de står for, siger hun. Hvis du er en pleaser, skal årsagen tit findes i de tidlige barndomsår. Nina Lyngbak forklarer, at vi, fra vi er små, ofte får indlært en strategi i hjemmet, hvor vi får ros for at passe ind. I hjem, hvor der er uro, for eksempel hvis mor eller far er utilregnelige, psykisk sårbare eller drikker, er der en stor grad af usikkerhed. Her finder barnet hurtigt ud af, at man klarer sig nemmest ved at passe ind og mærke, hvor andre er. Det er et forsøg på at gøre det nemmere at være barn og undgå alt for meget skældud. Men problemet opstår, hvis du fortsætter med at bruge den strategi, fordi den virkede, da du var lille. Hvis du aldrig stopper op og siger \"hov, måske skulle jeg lade være med hele tiden at prøve at passe ind\", kan det få store konsekvenser for dit unge- og voksenliv. - Det kan helt klart blive en kerne, som kan afføde stress, dårligt humør, depressioner. Det kan også give angst, fordi du kan blive usikker på dig selv i sociale sammenhænge, hvis du lever gennem andres vilkår. Hvis andre så bliver interesseret i at vide, hvem du er, kan det føles som en eksamen at skulle stå ved egne meninger, værdier og behov, siger Nina Lyngbak. Herunder har vi lavet en lille test, hvor du kan tjekke dit pleaser-gen. Måske den kan sætte tanker i gang og gøre dig lidt klogere på dig selv. Testen er lavet i samarbejde med Stine Rosenfeldt, som har skrevet tv-serien 'Pleaser'. Bagefter kan du læse psykolog Nina Lyngbaks seks konkrete råd, hvis du gerne vil bryde ud af pleaserrollen. Nina Lyngbak, som er psykolog og stifter af 'Ung med overskud', kommer her med seks tips, hvis du ønsker at være mindre pleaser og mere dig. Styrk din motivation ved at tænke over og notere, hvilke positive ting du ville få ud af at handle mere ud fra dine egne behov, grænser og lyster. Du kan for eksempel spørge dig selv: Hvordan vil det påvirke min hverdag i en positiv retning? Hvad ville jeg gøre eller få mere af? Hvilken positiv indflydelse vil det have på mit syn på mig selv? Mind dig selv om disse ting, når det bliver udfordrende ikke at please andre. Lav en liste over situationer, hvor du ikke får sagt din mening, eller hvor du gør, hvad andre vil. Tænk situationerne igennem, så du kan få overblik over, hvornår de opstår. Så kan du nemmere forberede dig på dem. Start med at ændre adfærd over den situation og person, der er mindst 'farlig'. Måske har du nemmere ved at sige fra overfor en tæt veninde end en stor gruppe venner? Begynd i det små og husk at rose dig selv for, at du tør, og at du giver dig selv mulighed for at erfare, at andre ikke smutter, fordi du har en mening. Du skal huske, at vi ikke kommer igennem livet uden at skuffe andre. Andre skuffer, og det er også ok, at du gør det. Se det som et grundvilkår i livet og indstil dig mentalt på den situation, du kommer til at sidde i, når du skuffer. Forbered dig på andres reaktion, når du siger fra. Hvis du aldrig har sagt nej før, vil folk sandsynligvis reagere på, at du pludselig gør det. Mind dig selv om, at det er ok og forventeligt, at andre reagerer på din ændring - det betyder ikke, at det er forkert, at du siger nej. Skriv ned på din mobil eller på noget papir, som du tager med i lommen eller tasken, at du godt må holde fast på dit eget behov. Det er ellers ofte noget af det værste og sværeste, man kan forestille sig som pleaser. Skriv ned i et klart øjeblik: “Jeg må godt sige fra og vise mine behov. Jeg må gerne skuffe. Jeg må gerne have grænser”. Når du så står i situationen, som føles ubehagelig, så hold fast. Husk, du øver dig i at passe på dig selv. Sæt dig i en andens sted og prøv at se situationen udefra. Hvis det var din veninde, der stod i din situation, hvad ville du så råde hende til? Du ville nok sige, at hun skulle stå ved det, hun føler. Det er ofte meget sværere at passe på os selv end at passe på andre. Så at se din situation udefra i et stort perspektiv er effektivt.", "annotations": [], "meta": {}, "annotation_approver": null}
{"id": 656, "text": "Ligesom herhjemme sker det som et led i bekæmpelsen af coronavirus. Tyske betjente stod klar til at standse alle, der kom kørende over grænsen, for at se, om de enten var tyske statsborgere eller havde et anerkendelsesværdigt formål i landet. Men hvor kontrollen på den danske side af grænsen i Sønderjylland skabte op til fem kilometer lange køer for rejsende til Danmark, så var billedet helt anderledes den modsatte vej i morges og op ad formiddagen. Ved Kruså var budskabet tilsyneladende trængt ind hos danskerne, for både før og efter lukningen var det meget sparsomt med trafik, der gik mod grænseovergangen. En af de få danskere, som krydsede grænsen, var Kim Quvang: - Det er fint med grænsekontrollen. Jeg forstår det godt, det skal være der begge veje, siger Kim Quvang. Han kørte her til morgen mod Flensborg, hvor han er salgschef i virksomheden Secop. - Det gik hurtigt – der var ingen problemer. Jeg havde mit visitkort med billede på, så det gik fint. Jeg blev egentlig ikke spurgt om noget. Jeg skulle bare vise de ting, så var det fint, siger han og tilføjer: - Det betyder ingenting for min hverdag, for jeg må arbejde hjemmefra. Jeg havde bare nogle småting, jeg skulle lave på arbejdet i dag. Turen fra den danske side af grænselandet til den tyske gik også gnidningsfrit for Kirstin Gripp, da hun kørte mod Flensborg for at gå på arbejde i en tøjbutik. - Der var ikke meget trafik og ingen kø. Jeg kom nemt over grænsen. Jeg tror, jeg ender i kø, når jeg skal hjem igen i eftermiddag, men der er ikke noget at gøre ved det, fortæller hun. Selvom det ender med en længere hjemrejse for hende, når arbejdsdagen i det tyske er ovre, så har hun fuld forståelse for det. - Jeg kan godt forstå, at det er meget vigtigt. Jeg håber, krisen går hurtigt forbi. Ligesom i Danmark kan tyske statsborgere altid komme over grænsen sydpå. Det gælder blandt andet Hans Jürgen Neugebauer, der her til morgen kørte hjem til Tyskland fra sit arbejde hos ISS. - Når verden vender på hovedet, så må vi følge med. Det er gået rigtig fint ved grænsen. Næsten som normalt. De stiller spørgsmål, og vi svarer. De passer bare deres arbejde, siger han. Han er dog spændt på, hvordan det bliver at komme tilbage til Danmark igen med mandagens lange kø nordpå in mente. - Jeg er ikke kørt over grænsen i tre dage. Så jeg finder ud af i aften, hvordan det bliver at komme ind i Danmark, siger Hans Jürgen Neugebauer. Det vil fortsat være muligt at transportere varer over grænsen, præcis som det også er i Danmark. Den danske grænselukning varer til og med 13. april, mens Tyskland har meldt ud, at grænselukningen gælder i ti dage.", "annotations": [], "meta": {}, "annotation_approver": null}
{"id": 657, "text": "Onani kan være godt for rigtig mange ting. Det har hjulpet mig med at komme i kontakt med min krop, hvis jeg har været stresset eller angstfuld, og det har været et essentielt værktøj i min kamp for at tage ejerskab over min egen krop. Jeg onanerer selvfølgelig, når jeg er liderlig, men jeg gør det også, når jeg keder mig, eller hvis jeg ikke kan sove om aftenen. Så kan det hjælpe mig med at falde i søvn. Og så har jeg fundet ud af, at jeg kan dulme mine menstruationssmerter, som er meget voldsomme, ved at onanere. Derudover kan onani hjælpe dig med at finde ud af, hvad du tænder på, og hvad du ikke tænder på, og det er vigtig viden at tage med videre i din seksualitet med andre. Så kan du nemmere sætte grænser og kommunikere, hvad du vil have, og hvad du ikke vil have. Derfor er sex med dig selv lige så vigtigt som sex med andre, og det burde ses som ligeværdigt. Især den kvindelige seksualitet har historisk været gemt væk, sygeliggjort og dæmoniseret. Selv om vores forhold til seksualitet har ændret sig meget og ofte bliver set på som noget godt og positivt, er der en kulturarv, vi stadig bakser med i dag. Kvinder især kan føle stor skam over deres kroppe og lyster, men det kan onani være et godt værktøj til at bekæmpe. Alle mennesker har ret til nydelse og til at have det godt i egen krop. Onani er ikke kun for dem, der er single. Det er vigtigt at udforske dig selv, lige meget om du har en kæreste eller ej. Det er også en god øvelse i at være tilstede i din krop og være nærværende med dig selv, især i de her tider, hvor vi er meget i vores egne hoveder og telefoner. Vi lever i en paradoksal sexkultur, hvor vi på den ene side bliver bombarderet med sex her der og alle vegne, men hvor det samtidig er et af de mest tabuiserede emner. Vi vokser op med enormt meget misinformation og mangel på indholdsrig seksualoplysning, så vi søger til alternativer for at finde vores svar. Det lægger et stort pres på pornografien, der som udgangspunkt ikke har til ansvar at lære os noget om sex, men er til for at visualisere en fantasi. Porno er jo ikke en realistisk portrættering af sex. Men det kan man hurtigt komme til at tro, hvis porno er den eneste oplysningskilde, man har adgang til om sex. Men pornografi er ikke den eneste skydeskive. Man kan finde misvisende portrætteringer af sex mange andre steder i vores kultur, i Hollywood-film og i litteraturen, og det generelle mediebillede tegner et billede af sex som ubesværet og forsimplet, hvor det aldrig er nødvendigt at trække en vibrator op fra sengebordet. Jeg har længe følt mig anderledes, forkert og ødelagt, fordi jeg kun kunne få orgasmer med mig selv, men ikke via penetration med en partner. Jeg har skammet mig over det og følt, at der var noget galt med min krop, og at jeg var besværlig. Jeg var i mange år overbevist om, at den eneste rigtige måde at få orgasmer på via sex var ved penetration. Men der er mange personer med klitoris, der ligesom mig ikke kan få orgasme på den måde. Faktisk er det kun hver fjerde kvinde, der kan få en orgasme ved penetration alene. Resten har brug for at få stimuleret klitoris. Det er de færreste kvinder, der kommer på grund af vaginalt samleje alene. Derfor er det essentielt, vi får klitoris mere i spil, hvis kvinder skal have flere orgasmer. Klitoris er nøglen! Men klitoris er blevet fjernet fra anatomibøger igen og igen over århundreder. Og klitorissens fulde størrelse blev først opdaget og kortlagt i 1998. Næsten 30 år efter, den første mand var på månen! Kvinder får langt færre orgasmer end mænd af at have samleje, og der er en kæmpe \"orgasmekløft\", som viser, at vi endnu ikke har seksuel ligestilling. Men sex er ikke kun lig med samleje, selv om der i vores kultur hersker en forestilling om, at kun samleje er rigtig sex. Alt andet er bare en form for opvarmning eller sidegevinst. Denne snævre definition skal vi væk fra. Vi kan hurtigt blive fanget i forestillinger om, hvordan sex skal være og ikke være, fremfor at mærke efter hvad vi selv har lyst til. Jeg fandt ud af, at jeg skulle tage den sex, jeg havde med mig selv, ind i den sex, jeg har med andre. Det har ikke været nemt, og det er stadig ikke nemt. For jeg ønsker stadig, at jeg bare kunne få orgasme ved penetration alene. Men jeg får gode orgasmer med vibrator, og nu er jeg begyndt at inddrage mit sexlegetøj, når jeg har sex med andre. Det kan være meget intimiderende at spørge, om det er en god ide, men der er aldrig nogen, der har sagt nej. Husk, sexlegetøj er små (og nogle gange store) hjælpere, som kun findes for at gøre dit sexliv bedre og din nydelse større.", "annotations": [], "meta": {}, "annotation_approver": null}
{"id": 658, "text": "Både danskere og grønlændere kender dem. De der jokes, hvor ens ven fortæller om en alt for våd bytur, og ordet grønlænderstiv risikerer at dukke op. Men selvom danskernes fordomme mod grønlændere ofte handler om alkohol, så har grønlændere faktisk også fordomme om danskere. Tre gymnasieelever fra gymnasiet i Nuuk fortæller her, hvilke irriterende fordomme de støder på, når grønlændere og danskere mødes. Og de kommer også med bud på, hvordan vi får dem udryddet. - Fordommene mod grønlændere er ret voldsomme i Danmark. Jeg drikker slet ikke alkohol. Jeg kan overhovedet ikke lide alkohol. - Da jeg gik på efterskole i Danmark og skulle feste med de andre fra skolen, oplevede jeg, at de købte ekstra mange øl til mig. Og når jeg så fortalte dem, at jeg ikke drak øl, så sagde de: \"Men er du ikke grønlænder?\" - Det pissede mig af, så derfor skred jeg fra festen. Forventningen var, at jeg drak, men det overraskede dem åbenbart, at jeg ikke gjorde. - En anden fordom, som både danskere og grønlændere har om hinanden, handler om den måde, vi kommunikerer på. Vi grønlændere er normalt meget stille og siger ikke så meget, men i Danmark taler I meget. - Da jeg kom til Danmark, havde jeg en fordom om, at I ville snakke, til jeres underkæbe faldt af. I forhold til grønlændere taler danskere rigtig meget, for i Grønland kan man ofte kun smalltalke i et par minutter, mens det kan vare i flere timer i Danmark. - For at stoppe de fordomme, der er, så er der brug for mere oplysning, og vi har brug for at tale mere sammen. Jeg tror, det ville være fint, hvis Danmark fik mere fokus på Grønland, for I ved for lidt om Grønland i Danmark. - Mange af dem, jeg kender fra Danmark, ved kun, at Danmark koloniserede Grønland, men de ved ikke så meget om, hvilket land og hvilke mennesker de koloniserede. Det er som om, man ikke ved, at koloniseringen nærmest har udryddet en kultur. Og så føler jeg lidt, at tanken om, at Danmark har undertrykt Grønland, ikke er noget, man taler meget om i Danmark. - Jeg tror, det er ret almindeligt, at folk i Danmark forbinder Grønland med misbrug. Både alkoholmisbrug og seksuelt misbrug. Og så har mange danskere opfattelsen af, at vi ikke lever så moderne, som vi egentlig gør. - Jeg har nogle venner i Danmark, som blev ret chokerede over, at vores hverdag ligner hinanden så meget, som den gør. Mange tror, vi kun spiser grønlandsk mad, men vi spiser faktisk oksekød og svinekød, ligesom I også gør. - Nogle gange kan grønlændere have en opfattelse af, at danskerne kommer og tror, de ved alt. Dér er vi grønlændere nok lidt mere tilbageholdende, og det kan virke, som om vi ikke er så åbne over for andre mennesker. - Dialog er den eneste måde, man kan stoppe fordomme på. Et program som og en artikel som denne her hjælper. Vi har brug for at snakke med hinanden og om de ting, vi tænker. For vi er faktisk ikke altid, som den anden part tror, vi er. - Jeg ved ikke, om det er fordomme, men jeg tror mere, der fra dansk side er uvidenhed om, hvad Grønland egentlig er. Mange danskere fortæller om, at de ser nogle fulde mennesker i Danmark, og så tror de, at vi alle sammen er sådan i Grønland. - Jeg tror, vi grønlændere skal være bedre til at fortælle om vores land, og at vi altså ikke kun drikker alkohol, og at vi ikke kun står på ski, som nogle tror, vi gør året rundt. - Det er lidt svært for mig at komme med eksempler på grønlændere, der generaliserer danskere. Jeg tror mest, det er danskerne, der gør det. Det skyldes nok, at mange ikke kender så meget til Grønland.", "annotations": [], "meta": {}, "annotation_approver": null}
{"id": 659, "text": "Jeg flytter fra Nuuk i Grønland til København for at læse offentlig administration. Egentlig var min drøm at blive skuespiller. Jeg elsker teater, film og skuespil, men jeg har lagt super meget vægt på, hvad der vil være bedst for Grønland, og har i stedet valgt at læse offentlig administration. Vi mangler uddannede folk, så vi kan tage noget af det arbejde, der nu bliver klaret af udenlandsk arbejdskraft. Det vil være et kæmpe skridt mod selvstændighed, hvis vi selv kan klare opgaverne. For mig er det en ære at arbejde for mit land, og derudover er offentlig administration et spændende fag, som bliver sjovt at læse. Jeg håber, at jeg en dag vil arbejde for Grønlands selvstyre og have mit eget kontor der. Jeg vil gerne arbejde for mit land og være med til at udvikle det. Jeg tror, det ville være mest spændende at arbejde inden for uddannelse, fordi Grønland mangler uddannede folk. Det giver mening for mig at tage en uddannelse, så man kan hjælpe sit land. Jeg tænker ikke kun på mig selv og mine egne behov, når jeg vælger uddannelse, og det tror jeg heller ikke, at mine venner fra Grønland gør, når de tager til Danmark for at læse videre. De tager en uddannelse for at arbejde for Grønland og landets fremtid. Der er ikke så mange muligheder i Grønland, og derfor tager mange til Danmark for at læse. De fleste lærere på gymnasiet i Nuuk er danskere. Selv de grønlændere, der underviser på gymnasiet, gør det på dansk. Alt pensum er på dansk, fordi der ikke er grønlandsk undervisningsmateriale. Selv når vi bliver undervist i grønlandsk kultur og samfundsforhold, er læreren dansk. Jeg håber, vi en dag bliver undervist på grønlandsk med grønlandsk undervisningsmateriale. Derfor tager jeg til Danmark for at uddanne mig, så jeg kan gøre en indsats i Grønland bagefter. I Grønland er folk ikke så individualistiske, som man kan være i andre lande. Familier og bofælleskaber har altid hjulpet hinanden, og man er en del af en organisme, et system og et kollektiv. Jeg vil gerne være med til at udvikle mit land og arbejde her. Det meste af arbejdskraften i det grønlandske selvstyre kommer fra Danmark og Island, fordi der ikke grønlændere til at tage de job. Og hvis vi engang skal være selvstændige, så har vi brug for flere, der kan arbejde i staten. Det, jeg frygter allermest ved at tage til Danmark for at uddanne mig, er nok, at jeg fortryder mit uddannelsesvalg. Så står jeg langt væk hjemmefra og skal overveje, om jeg skal blive i Danmark og læse videre, eller om jeg skal rejse hjem til Nuuk. Hvis det sker, så er skuespil jo noget, jeg kan vende tilbage til. Og så tror jeg, jeg flytter tilbage til Nuuk og begynder på skuespillerskolen på Grønlands Nationalteater. Her lærer man mere om grønlandsk kultur, end man gør i Danmark. Jeg vil altid blive ved med at være grønlænder, selv om jeg flytter til Danmark. Det, at vi er et lille land og en lille befolkning, gør, at man bliver stolt af at være grønlænder. Der er ikke noget galt med at få hjælp fra udenlandsk arbejdskraft, men det kan ikke blive ved i den grad, som det er tilfældet nu. Vi skal klare os selv og hjælpe hinanden, og det er kun et spørgsmål om tid, før Grønland løsriver sig. Men Grønland har en masse problemer, som skal håndteres først. Man skal blandt andet finde ud af, hvor pengene skal komme fra. Udover fisk og bloktilskud. Man har snakket om, at pengene skal komme fra mineraler, men vi har jo ikke nok mennesker, der er uddannet til at klare det arbejde, og så skal vi sælge os selv til Kina, USA eller Rusland. Men nasser vi ikke nok på andre lande i forvejen? Jeg syntes overhovedet ikke, vi er klar til at tale om selvstændighed endnu, men det er ikke, fordi jeg ikke ønsker det. Jeg ville være den mest stolte hvis mit land endelig blev selvstændigt.", "annotations": [], "meta": {}, "annotation_approver": null}
{"id": 660, "text": "Hvad skal jeg spørge om? Og hvornår er det okay at spørge? Det er spørgsmål, der kan dukke op, når man møder en, der har mistet. Og måske er det derfor, at otte ud af ti danskere savner, at deres omgivelser taler med dem om den person, de har mistet. Det viser en undersøgelse Det Nationale Sorgcenter har lavet. Catrine Høy Hansen, Jesper Richardt og Frederikke Bilsteen har alle mistet en kæreste i en ung alder. Og de kan sagtens genkende billedet. I videoen herover fortæller de, hvordan de gerne vil have, andre taler med dem om den person, de har mistet.", "annotations": [], "meta": {}, "annotation_approver": null}
{"id": 661, "text": "Sent lørdag nat i sidste uge kom Frank Blikker Lundsberg hjem fra skiferie med gutterne. Søndag eftermiddag ringede hans telefon så. En af Franks kammerater var i den anden ende: - Jeg har sgu fået det lidt dårligt, lød beskeden fra vennen. Senere samme aften fik også Frank Blikker Lundsberg feber, og der gik ikke længe, før han begyndte at koble sine symptomer med den berygtede coronavirus, som på det tidspunkt for alvor var begyndt at gøre sin indtog i Europa. Men kunne det virkelig være rigtigt? Kunne han være blevet ramt af smitten? Vennegruppen havde tilbragt den første uge af marts på ski i Ischgl i Østrig. Et område, som på daværende tidspunkt var uden for myndighedernes opmærksomhed, men som de siden begyndelsen af denne uge har frarådet alle rejser til. Mandag fik Frank Blikker Lundsberg det så dårligere, og han kontaktede sin læge. Han blev testet for coronavirus tirsdag. Og onsdag fik han så meldingen om, at testen var positiv. - Jeg må indrømme, at det var nok desværre det, jeg havde forventet. Men jeg vidste jo, at jeg ikke var en af dem, som ville blive alvorligt syg, siger han. I alt seks ud af 12 i vennegruppen blev testet positive for coronavirus. - Var vi rejst afsted, mens det var et rødt område (et område, som alle rejser frarådes til, .), så skulle vi have haft et gok i nøden. Det er der ingen tvivl om. Men det her var der ingen, der kunne have forudset, siger Frank Blikker Lundsberg. Allerede inden Frank Blikker Lundsberg blev testet positiv, valgte både han og hans hustru at gå i frivillig isolation. Deres søn trak de ud af skolen - bare for at være på den sikre side. - Vi er glade for den måde, vi har været isoleret på fra starten af, så vi ikke er gået rundt og har smittet en masse. For jeg kunne have været en smittespreder, siger han. Heldigvis ramte coronavirusset ikke Frank Blikker Lundsberg hårdt. - Jeg har ikke haft det slemt. Jeg har haft noget feber og ondt i kroppen. Jeg har ikke haft hoste eller problemer med luftvejene, siger han. Mens Frank Blikker Lundsberg og hans familie opholdt sig i isolation, modtog de adskillige tilbud om hjælp til praktiske gøremål fra familien og venner samt naboer og bekendte i lokalsamfundet Løjt Kirkeby få kilometer fra Aabenraa. - Jeg har hørt fra mennesker, jeg ikke har talt med i årevis. Naboer har tilbudt deres hjælp. Forældre til børn i min søns klasse har sagt, at vi bare skulle sige til, hvis vi havde brug for hjælp, siger Frank Blikker Lundsberg. Under sygdomsforløbet har Frank Blikker Lundsberg været i kontakt med Styrelsen for Patientsikkerhed. Og her fik han besked om, at han ville blive erklæret raskmeldt, når hans temperaturmålinger morgen og aften fire gange i træk var under 37, 4 grader. Torsdag aften levede han op til kravene og blev erklæret rask igen. Selvom mange har været forstående og har tilbudt Frank Blikker Lundsberg at handle eller hente pakker for ham, så er han også bekymret for, hvordan omverdenen vil møde ham, efter at han er blevet raskmeldt. - Jeg skal tilbage på arbejde mandag. Min læge har også fortalt mig, at når jeg kommer ud, så vil folk kigge på mig som pestramt. Folk vil formentlig være bekymret for at være sammen med mig og sidde i møde med mig, siger han og tilføjer: - Det er klart, når jeg kommer op i Brugsen, så vil folk kigge på mig og tænke: ”Er han nu sikker?” Og det kan jeg sagtens forstå. Men Frank Blikker Lundsberg er helt sikker for andre at være i nærheden af - måske endda sikrere end de fleste. - Min læge har sagt til mig, at jeg er den sikreste at kramme af alle mennesker. For jeg har været syg, og jeg kan ikke bære smitte videre. Jeg skal bare sørge for at tage rent tøj på og spritte mig af, siger han. I alt 139 danskere er blevet testet positive, efter at de har opholdt sig i det populære skisportsområde Ischgl. Heriblandt Frank Blikker Lundsberg og fem andre i vennegruppen. Frank Blikker Lundsberg og de fem venner tog smitten med hjem og smittede tilsammen to hustruer og seks børn i Danmark. - Det er vanvittigt, at det kan smitte sådan her, siger Frank Blikker Lundsberg. Nu har han det godt igen, og han er klar til at gå i gang med sit arbejde igen mandag.", "annotations": [], "meta": {}, "annotation_approver": null}
{"id": 662, "text": "Det havde ellers været en god dag. Om formiddagen var Mikael og Catrine taget ned i Djursland Hospices sparum. Personalet havde hjulpet Mikael ned i det hvide spabad, der havde form som et almindeligt aflangt badekar. På et lille rundt bord havde de skænket to glas appelsinsodavand til Mikael og Catrine. - Det er bare så dejligt, havde Mikael sagt, da det varme vand omsluttede ham og gjorde hans opsvulmede ben vægtløse for en stund. Catrine var lige ved at tude, da han sagde det. Det var flere uger siden, hun havde hørt sin kæreste sige, at noget var dejligt. For tre måneder siden fandt de ud af, at Mikaels kræft var i udbrud igen, og gradvist var han blevet mere og mere plaget af smerter. Men ud på eftermiddagen blev Mikael pludselig dårlig. En sygeplejerske gav ham noget smertestillende, som fik ham til at falde i søvn. Efterhånden, som dagen blev til nat, ændrede Mikaels vejrtrækning sig. Han holdt vejret i flere sekunder, hvorefter han åndede ud i et langt, anstrengt suk. Ved to-tiden kom en sygeplejerske ind på stuen. - Jeg kan høre på hans vejrtrækning, at hvis der er noget, I gerne vil sige til ham, skal I sige det nu, sagde hun. Det var først der, det gik op for Catrine, at hun skulle miste Mikael. Få minutter senere – den 7. marts 2019 klokken 02:20 – blev han taget fra hende. I perioden 2014-2018 mistede knap 2.000 danskere i alderen 20-34 år livet. Nogle af dem efterlod sig en kæreste. De unge efterladte kærester sætter dr.dk fokus på med dette tema. Det gør vi, fordi flere af de efterladte kærester, vi har talt med, fortæller, de har følt sig ensomme i deres sorg. De har savnet nogen at spejle sig i. Som Catrine formulerer det: - Der er forskel på at være 30 år og miste hele din fremtid og at være 85 år og miste den person, du havde hele din fortid med. Begge dele er ubærligt, men sorgen er forskellig. - Jeg fortæller min historie, fordi jeg ikke ønsker, at nogen skal føle sig ligeså alene, som jeg gjorde.' Mikael og Catrine lærte hinanden at kende i 2014. Catrines veninde var kærester med en af Mikaels kammerater, og på den måde var de en del af samme vennegruppe. Men først fire år senere var de for første gang på tomandshånd. Nogle små tilfældigheder gjorde, at de som de eneste fra vennegruppen mødtes på stranden den 2. juni 2018. Temperaturen i Aarhus havde sneget sig op på 26 grader, og solen skinnede nedover byen fra en total blå himmel. De skulle i vandet. Og fra den dukkert var de mere eller mindre sammen uafbrudt. Som nogle måske husker, slog sommeren 2018 varme- og solskinsrekorder. Det udnyttede Catrine og Mikael, som stod på supboard, roede i kajak og hoppede i Aarhus Bugt fra en badebro få meter fra Mikaels lejlighed på Aarhus Ø. Få måneder senere flyttede Catrine ind hos Mikael, de talte om børn, som de glædede sig til at få i fremtiden, og var i gang med at planlægge et roadtrip i USA. Om det gik stærkt? Det gjorde det vel, siger Catrine. Men de havde kendt hinanden længe og vidste, hvad hinanden stod for, derfor var der ikke så meget at være i tvivl om. De ville hinanden. Og Catrine ville Mikael, selv om hun vidste, han havde kræft. I 2015 fik Mikael diagnosen kræft i bugspytkirtlen med spredning. Lægerne forsøgte at holde kræften nede med kemo, radioaktivt stof og forskellige piller. Mikael fik nogle piller, som virkede i en periode, og da de ikke virkerede længere, fandt lægerne i sommeren 2017 nogle nye piller, der bremsede kræften. Lægerne kunne ikke fjerne den kræft, Mikael havde i forvejen, men de nye piller stoppede spredningen. Derfor kunne Mikael leve et almindeligt liv med arbejde, fodbold og byture med kammeraterne. Han gik ganske vidst til kontrol hver tredje måned, men ellers havde han det så godt, at Catrine næsten glemte, han havde kræft. Sådan var både hun og Mikael sikre på, at det ville fortsætte mange år endnu. Men i midten af oktober 2018 fik Mikael voldsomme mavesmerter. Halvanden måned senere viste en række scanninger, at roden til smerterne var, at kræften var i udbrud. Pillerne virkede ikke mere. Kræften spredte sig aggressivt, fortalte lægerne. De næste måneder prøvede de alt. Kemo, radioaktivt stof, nye piller, flere nye piller, ligesom de fik Mikaels læge til at undersøge muligheden for behandling i udlandet. På egen hånd forsøgte Mikael, hans familie og Catrine sig også med cannabisolie. Men intet hjalp, og tre måneder efter, lægerne havde opdaget, at Mikaels kræft var i udbrud, sov han ind. På det tidspunkt havde de været kærester i cirka ni måneder. Fra de første dage efter Mikaels død husker Catrine mest praktiske nedslag. Det meste andet er . Mikael døde natten til torsdag, og torsdag tilbragte hun på hospicet, hvor store dele af Mikaels familie kom for at sige et sidste farvel. Fredag var Catrine med Mikaels forældre og storebror hos præsten. Lørdag blev Mikael begravet. Mandag valgte de gravsten. Tirsdag startede Catrine fuldtid på arbejde. Det lyder måske lidt ekstremt, som hun siger, og nogle forvekslede den tidlige start på arbejde med, at Catrine efter omstændighederne var okay. At hun var stærk i sorgen, som man siger. Måske så det sådan ud. Men det var løgn. Det eneste grund til, at Catrine gik på arbejde fire dage efter Mikaels død, var, at hun var bange for at falde fra hinanden, hvis hun blev hjemme. Bange for at krakelere. Hun kunne slet ikke rumme sorgen over at have mistet en, hun elskede så højt. Tidligere havde hun mistet bedsteforældre, og det havde været vemodigt, og hun havde grædt ved begravelserne, men ret hurtigt havde hun vendt sine minder med dem til en taknemlighed over det, hun havde oplevet med dem, og det de havde fået ud af deres liv. Sådan var det ikke, når hun tænkte på Mikael. Når hun mindedes ham, blev hun fuldstændig ude af sig selv over at tænke på alt det, de ikke fik lov til at opleve sammen. Det var meningsløst. Ubærligt. Alle Catrines fremtidsdrømme var bundet sammen med Mikael. De børn, hun drømte om at få, skulle han være far til. De lande, hun drømte om at besøge, var nogle, som hun og Mikael havde planlagt at opleve sammen. Nu virkede det hele ligegyldigt. Hvis ikke det kunne ske med ham, var hun ikke sikker på, hun drømte om rejser og familie mere. Og hvis hun ikke havde nogle drømme, hvad var der så at leve for? Savnet af Mikael gjorde fysisk ondt og materialiserede sig i en konstant trykken for Catrines bryst. Indimellem pressede hun begge hænder mod brystkassen i et forsøg på at få trykket til at gå væk. Men det gik ikke væk. Og det gjorde Catrines uhæmmede hulketure heller ikke. De opstod som oftest, når hun var alene hjemme. Egentlig sørgede Catrine for at have planer mere eller mindre hele tiden. Hun var på arbejde fra klokken 8-16, og efter fyraften sås hun ofte med en veninde eller var sammen med Mikaels familie. Det var ikke, fordi det ikke stak i brystet, når Catrine var sammen med andre, og hun græd også i selskab med veninderne og på toilettet på arbejde, men den helt utæmmede gråd overmandede hende som regel først, når hun var alene. Den kunne opstå hvor som helst. Når hun satte dagligvare på plads i køleskabet, når hun stod under bruseren, når hun lagde sig til at sove. Gråden kom bare buldrende. Hun græd og græd og græd, så hun ikke kunne få vejret. Savnet til Mikael var ulideligt. Uudholdeligt. 'Kan jeg overleve det her?' spurgte hun sig selv. Catrine var startet til psykolog, og psykologen sagde nogle brugbare ting, men Catrine havde det sådan lidt: 'Ja, det er fint, du har læst en masse bøger om sorgprocesser, men du har jo ikke selv prøvet at miste en kæreste.' Hun havde brug for at møde én, der havde overlevet netop det. Én hun kunne spørge: 'Hvad fanden gjorde du?' Hun henvendte sig først til Hejmdal – Kræftpatienternes hus i Aarhus, som Kræftens Bekæmpelse står bag. Huset er blandt andet mødested for række grupper og netværk for pårørende og efterladte til kræftramte. Men de havde ingen grupper for unge efterladte kærester. - Der findes ikke mange i din situation, sagde psykologen hos Hejmdal undskyldende. Senere blev hun tilbudt en plads i en sorggruppe for yngre, der havde mistet en partner. Sorggruppen var primært for folk, der havde børn, og selv om det ikke var lige det, Catrine søgte, takkede hun ja til tilbuddet. Hun var villig til at prøve hvad som helst for at få det bedre. Catrine fortrød ikke, at hun deltog i sorggruppen. Hun fik nogle ting med derfra og savnet til sin partner, havde hun til fælles med de andre, men samtalerne handlede meget børn. Det forstod hun godt, det ville det også have gjort for hende, hvis hun selv havde haft børn. Men når de andre i gruppen bekymrede sig om, hvordan de skulle få en hverdag op at køre uden mor eller far i huset, tænkte Catrine mest på, hvor meget hun ville ønske, at hun og Mikael havde nået at få børn sammen. Så ville hun have haft fødslerne at mindes. Mikael som far at mindes. Det her var endnu en påmindelse om, hvor få af deres drømme de havde nået at indfri. Hvor andre måske havde ti års parforhold med minder at se tilbage på, havde hun ni måneder. Det gjorde så pisseondt at tænke på alle de minder, de aldrig fik skabt. Catrine ledte også efter ligesindede andre steder. I sommerferien – fire-fem måneder efter Mikaels død – skrev hun til Ung Kræft, som er en afdeling i Kræftens Bekæmpelse, der henvender til kræftramte i alderen 15-39 år. De havde heller ikke nogen tilbud. Hun søgte efter grupper på Facebook, men fandt primært grupper for unge, der havde mistet en forælder. Hun googlede forskellige ordkombinationer; 'ung mistet kæreste,' 'ung død kæreste,' 'min kæreste er død hjælp.' Søgningerne gav få relevante hits. Hun fandt frem til en eller to artikler. Det var det. Catrine begyndte at slå sig i hovedet med sin sorg. Hun vidste, at der fandtes andre unge efterladte kærester, for hun vidste, at Mikael desværre ikke var den eneste under 35 år, der havde mistet livet. Nogle af de andre afdøde måtte have haft en kæreste, og når Catrine ikke kunne finde dem, var det så, fordi de slet ikke havde samme sorg som hende. Var hun unormal? Skulle hun bare tage sig sammen? Men i slutningen af august - knap et halvt år efter Mikaels død - mødte Mikaels mor pludselig en ung mand på kirkegården. På den kirkegård, hvor Mikael ligger begravet, ligger også en kvinde, der mistede livet til kræft i en uretfærdig tidlig ung alder. Hun døde to et halvt år før Mikael, og Mikaels storebror kendte hende rigtig godt og vidste, at hun havde en kæreste. Men Catrine kunne ikke få sig selv til at kontakte ham. Hvad nu hvis han var et sted i sit liv, hvor han slet ikke havde lyst til at tale om det? På kirkegården tog Mikaels mor kontakt til den unge mand, som stod ved den unge kvindes gravsted. Hun spurgte, om han var hendes kæreste. Det var han, fortalte han, og spurgte ind til Mikael, som han aldrig havde kendt som person, men vidste hvem var af navn. - Havde Mikael egentlig en kæreste? spurgte han. - Ja, og hun vil så gerne tale med en, der har oplevet det, hun gennemgår, svarede Mikaels mor. Mødet endte med, at Søren, som han hedder, gav Catrines svigermor sit nummer og sagde, at Catrine var velkommen til at ringe. En uge senere mødtes Catrine og Søren på Street Coffee ved Aarhus Ø. Catrine var nervøs, da hun sad på cafeen og spejdede efter en mand, hun ikke anede, hvordan så ud. Men det viste sig, hun ikke havde noget at frygte. Søren fortalte, at han ligesom Catrine havde forsøgt at finde nogen på sin egen alder, der havde mistet en kæreste. Uden held. Ligesom Catrine havde han talt med sine venner om sorgen, men selv om de var søde og betænksomme, var det, som om de ikke helt forstod, hvad han gennemgik. I dag var Søren dog et andet sted end Catrine. Han havde fået en ny kæreste, som var gravid. Med tiden havde han fundet ud af, at det var muligt at elske to, fortalte han. Han elskede sin nye kæreste, men han elskede også sin afdøde kæreste. Han ville aldrig glemme hende og havde stadig brug for at komme på kirkegården, men det betød ikke, at han ikke kunne elske en anden kvinde, fortalte han. Det var inspirerende for Catrine at høre Sørens syn på at finde kærligheden igen og om de ting, han havde gjort for at nå til et sted, hvor han kunne leve med sin sorg. På trods af at Catrine slet ikke var der, hvor hun havde lyst til at finde en ny, gav Sørens fortælling et håb om, at det var muligt at nå dertil en dag. Catrine og Søren mødtes flere gange, og Catrine, der både gik i sorggruppe og til psykolog, var ikke i tvivl om, hvad der hjalp hende mest; Det var møderne med Søren. I sommerferien havde Catrine som nævnt skrevet til Ung Kræft, og efter ferien tog de kontakt til hende igen. Ung Kræft havde ikke sådan en gruppe, som Catrine søgte, men de fik stadig flere henvendelser fra unge pårørende og efterladte til unge kræftramte, der søgte et tilbud. Derfor besluttede Catrine og Ung Kræft i samarbejde at etablere en gruppe for netop de mennesker. Catrine meldte sig som gruppeleder. For hvis hun kunne give noget af det, Søren havde givet hende, til andre, der lige havde mistet, ville hun enormt gerne det. Ret hurtigt satte Ung Kræft Catrine i forbindelse med 33-årige Thomas. Hans kæreste har modermærkekræft. Hun lever, men lægerne har svært ved at slå kræften ned, så sygdommen fylder en del i hans liv. Thomas savnede også jævnaldrende at tale med og tilbød at påtage sig rollen som gruppeleder sammen med Catrine. Hun var glad for, at de var to om ansvaret og syntes, de supplerede hinanden godt. Gruppen mødtes første gang den 19. november 2019. Dengang var de fire. Ved det seneste møde i januar var de otte. I gruppen kommer der ikke kun unge, som har mistet eller er pårørende til en ung kræftsyg kæreste. Der kommer også unge, som har mistet en bror eller søster. Selv om de ikke alle kan spejle sig en til en i hinanden, oplever Catrine, at de giver hinanden meget. For fælles for dem er, at de kender følelsen af at miste eller at være enormt bange for at miste en person, som de var sikre på, de skulle dele deres fremtid med. Det giver enorm forståelse for hinanden, oplever Catrine. I dag er det snart et år siden, Mikael døde. Det har Catrine det svært med. Hun føler stadig, der er lang vej til, at hun har det så godt, som hun gerne vil have det. Havet, en sang, et stykke mad, et supboard. Alt og ingenting minder hende stadig om Mikael, og hun græder stadig ofte. De voldsomme hulketure er dog sjældnere. I dag fælder hun mere enkelte tårer. Selv om det har hjulpet Catrine meget at finde nogen at spejle sig i, slår hun fast, at det ikke er et mirakelmiddel. Sorg er ikke noget, man fikser. Der findes ikke noget quickfix. Men det går fremad med bitte, bittesmå skridt. - Jeg er nået til sted, hvor jeg tør tro på, at det kan lykkes mig at placere Mikael et sted inden i mig, hvor der bliver plads til en ny kæreste. Jeg er der slet ikke endnu, men jeg tror på, det kan lykkes. Catrine synker. - Om ikke andet så for Mikaels skyld. Jeg er slet ikke i tvivl om, at han ville ønske det for mig.", "annotations": [], "meta": {}, "annotation_approver": null}
{"id": 663, "text": "Jesper Richardt trak stolen hen ved siden af den hospitalsseng, som hans kæreste lå i. Han sad alene og tog hende i hånden. Hun trak ikke vejret. Det havde han oplevet flere gange de seneste døgn. Der kunne gå mange sekunder mellem hver vejrtrækning. Denne gang blev det til minutter. Jesper holdt hende stadig i hånden, men mærkede, hvordan den blev stiv og kold. Sygeplejersken blev tilkaldt og kort efter midt i al forvirringen og tankestrømmen blev Lotte erklæret død. Det var surrealistisk. Han græd ustandseligt. - Jeg fortalte hende, hvor meget jeg elskede hende, og hvor glad jeg var for den tid, vi havde haft sammen. Kalenderen viste 7. juni 2018, og om lidt var det midnat og hans fødselsdag. Han kunne nu som 32-årig magtesløst se til, mens den person, han havde drømt om at gifte sig med, få børn med og leve resten af livet med, ikke var længere. - Jeg brugte min fødselsdag på at underskrive dødsattest, snakke med bedemand og synge min kæreste ud fra hospice. Det var en frygtelig dag, som varede for evigt. I en boble af forvirring og savn tog Jesper hjem fra det hospice, som Lotte havde ligget på den seneste uge. Han husker, hvordan han som noget af det første begyndte at vaske tøj. Både sit eget og hendes. Han vaskede alt det, Lotte havde haft med sig. Vaskede, som om hun kom hjem til deres fælles hus igen. Foldede bluser sirligt sammen. Hængte hendes kjoler på plads i skabet. Lukkede lågerne. Præcis som hun altid havde villet have det. Det hele duftede så frygteligt meget af hende og mindede ham om alle de ting, de havde oplevet sammen. Hvordan kommer man nogensinde videre fra det her, tænkte han. I dag er det halvandet år siden. Han bliver ved med at kalde Lotte for sin kæreste, når han taler om hende. For det er hun stadig. - Det er nok, fordi det er sket på den her bratte måde. Vi har jo ikke slået op. Det er svært at forklare. Jesper drømmer også om at komme videre og en dag møde en ny. Det har taget tid at nå dertil, og han kan ikke udpege særlige situationer eller samtaler de seneste år, der har flyttet den indre kamp. Rejsen hertil har været mærkværdig. En langsommelig proces, han har svært ved at sætte ord på. Jesper havde været single i syv år og datet flere kvinder, da han i 2015 mødte Lotte på et datingsite. Dengang var han ikke i tvivl. Hun skulle være hans kæreste. Det var gnisten i øjnene, det store smil og den fantastiske latter. Ikke tidligere havde han klikket på samme måde, som han gjorde med Lotte. Han har aldrig været god til ’de der følelser’, men hun brød alle hans barrierer ned. - Det var bare nemt og naturligt med hende. Jeg har altid drømt om at finde den eneste ene og stifte familie, og det var det, jeg havde fundet. Der manglede faktisk kun en ring på fingeren. Efter få måneder flyttede de sammen i Jespers lejlighed i Åbyhøj, men de var slet ikke færdige med at fremtidsdrømme. De ville i hus, giftes og have børn sammen. Jesper arbejdede, ligesom i dag, som ejendomsservicetekniker, mens Lotte lige var blevet færdiguddannet sygeplejerske i Viborg. I 2016 kunne de sætte flueben ved første del af planen, da de købte et hus i Harlev uden for Aarhus. Hun stod for indretningen - han alt det praktiske. Hun stillede Royal Copenhagen-stel og Kähler-vaser med blomster frem, og han slog søm i væggene og ordnede haven. De komplementerede hinanden perfekt. Livet var lige akkurat, som Jesper havde drømt om, indtil en dag i september 2017, da Lotte fandt en knude under sin højre arm. Derfra gik alting meget stærkt. Lægerne fortalte, at hun havde en speciel form for brystkræft kaldet inflammatorisk brystkræft, og at de ikke kunne nå at gøre mere for hende. Beskeden var knusende. - Vi havde troet, at vi skulle have børn og blive gamle sammen. Det var et chok uden grænser. De næste ni måneder var én lang tur ind og ud af afdelingerne på kommunehospitalet i Aarhus. Jesper tilbragte utallige nætter ved siden af Lotte på en lille sammenfoldelig klapseng fra Jysk. Kærestelivet, og livet generelt, blev sat på standby. - I den periode var jeg både kæreste, sekretær og plejer. Men det meste af tiden gik jo med at holde styr på kalendere og papirer. Det var skide hårdt. At tænke praktisk var hans måde at håndtere det på. Det var nemmere end at skulle forholde sig til, hvordan han selv havde det. Al romantik stoppede også et godt stykke tid før hendes død, fordi Jesper til sidst var blevet mere sygeplejer end kæreste. - Normalt plejede vi at kysse hinanden godnat hver aften, men da vi stoppede med det, fordi hun ikke havde lyst eller havde det godt nok, blev det for alvor hårdt. For os begge. I slutningen af maj 2018 blev Lotte indlagt på hospice, og efter kun ni måneders sygdom og en uge på hospice, måtte Jesper tage afsked med sit livs kærlighed. I dag står alle Lottes vaser på to reoler hjemme i Jespers nye lejlighed. De er ikke længere fyldt med blomster. For et halvt år siden flyttede han tilbage til Åbyhøj til samme opgang, som han og Lotte boede i, før de flyttede i hus. Det er nemt og genkendeligt, og Åbyhøj er den by, han er vokset op i. Fra den anden side af gangen kan han nu kigge over på den lejlighed, som de begyndte deres liv sammen i. Hylderne i den nye lejlighed bugner med Lottes vaser, og sofaen er stadig ikke kommet på plads. Det er, som om den ikke passer ind. Det gjorde den ellers i deres gamle lejlighed. Han har slet ikke haft overskud til at tage stilling til indretningen. Det plejede Lotte at tage sig af. Jesper har brugt halvandet år på at bearbejde tabet, og han har stadig dage, hvor det hele føles uretfærdigt. - Jeg har været så sur på verden. Hvorfor var det lige kæreste, der skulle dø? Han sidder ved det bord, de havde stående i huset i Harlev. Nu virker det for stort til den lille, smalle lejlighed. Der er stadig spor efter Lotte overalt. Jesper savner hende ubeskriveligt, men drømmer også om en dag igen at opleve samme store kærlighed til en ny. - De første måneder troede jeg aldrig, jeg ville komme til at føle det samme for en ny eller have den slags intimitet med en ny. Hvordan skal jeg nogensinde kunne ligge med en anden i den seng, min afdøde kæreste har ligget i? - Jeg kommer til at være single resten af livet. Jeg kan ikke være det bekendt over for Lotte. Jeg kan ikke være det bekendt over for nogen som helst. Sådan tænkte jeg meget i starten. Selvom han aldrig har talt med Lotte om, hvad der skulle ske, når hun ikke var her længere, ved Jesper godt, at hun ville have ønsket, at han kom videre. Det samme gælder svigerforældrene, som han stadig drikker en kop kaffe med i ny og næ. Til tider har rejsen gennem sorgen føltes ensom, også selvom Jesper har søgt hjælp alle vegne; hos psykologer, sin familie, den lokale præst, sin arbejdsplads og i de foreninger, hvor han er frivillig. Tiden har langsomt gjort et indhug i sorgen og savnet, men Jesper har haft svært ved at finde nogen i samme situation som sig selv. Enten havde de, der har mistet, haft børn sammen, eller også var de meget ældre end ham selv. Det var svært at spejle sig i. - Når man mister som ung, mister man også det, man så frem til at have sammen. Når man er 60-70 år og mister, mister man mere det, man allerede har haft sammen. Jeg mistede min fremtid. I sommeren 2019 blev Jesper omsider tilknyttet en nyoprettet sorggruppe for unge, og der forstår de ham til fulde. De kan snakke om alt. Også om frygten for ikke at finde en kæreste igen, når man er i starten af 30’erne. - Det hjalp mig til at kunne begynde at se fremad og acceptere det som et kapitel i min historie. - Jeg har et kapitel, som er skrevet med Lotte, og det skal også være der, men jeg skal videre med mit liv og skrive et nyt. Jeg er kommet til et punkt, hvor jeg kan sige til mig selv, at jeg jo ikke er nogen utro, så der er ikke noget forkert i det, jeg gør. Det er svært for Jesper præcist at sætte ord på, hvordan han er nået fra altopslugende sorg til nu så småt at være klar til at give ny kærlighed en chance. Det er bare sket hen ad vejen. Med små skridt har han igen kastet sig ud på datingmarkedet. Han er tilbage på det datingsite, hvor han i sin tid mødte Lotte. Det er lidt grænseoverskridende, og i starten var skyldfølelsen der stadig. Jesper frygter ikke, at han kommer til at sammenligne alle andre med Lotte, men en ny kæreste skal kunne acceptere det helt særlige kapitel i hans historie, som der står hendes navn på. - Jeg har været meget åben og ærlig omkring, hvad jeg kommer med i bagagen, og kan man ikke være med på, at jeg har brug for at gå på kirkegården eller mødes med mine svigerforældre engang imellem, så skal det bare ikke være. I reolen bag ham står to rammer med billeder af ham og Lotte sammen. Dem er han ikke sikker på, at han vil fjerne, hvis han en dag flytter sammen med en ny. Måske de kan nøjes med at få deres eget rum. Lotte vil altid være der. Både i fotorammen og i Jespers hjerte. Året efter Lotte døde, kunne Jesper fejre sin 33-års fødselsdag. En svær dag, hvor mindet om året forinden stadig stod lysende klart. Bag ham står nu den kaffemaskine, han længe havde ønsket sig, og som han fik i gave. Hans familie havde gjort alt, hvad de kunne for at gøre fødselsdagen bedre end den forgangne. Der skulle ikke meget til. Til sommer fylder han 34 år, og så er det to år siden, han gennemlevede den værste dag i sit liv. I dag aner han lys for enden af, hvad der har føltes som en meget lang tunnel. - Jeg har fundet troen på, at jeg nok skal finde kærligheden og få de børn, som jeg så brændende ønsker mig. Men jeg bliver nødt til at følge mit hjerte og acceptere, at det tager den tid, det tager.", "annotations": [], "meta": {}, "annotation_approver": null}
{"id": 664, "text": "Shoppingcentret Broen i Esbjerg er et af mange steder, der nu lukker. Broen har i alt 60 butikker. - Det er svært at se enden på det her, siger centerchef Janni Baslund Dam. - Vi kender ikke rigtig den endelige slutdato på denne situation. Jeg tror, alle vil sige, at det er en bekymrende situation, vi står i. Hendes reaktion kommer dagen efter, at statsminister Mette Frederiksen (S) i aftes på et pressemøde fortalte, at en lang række butikker, forretninger og centre skal lukke fra klokken 10 for at begrænse udbredelsen af coronasmitten. Det gælder shoppingcentre, solcentre, frisører, tatovører, natklubber, barer, vandpibecaféer og andre butikker. Det gælder altså alle steder, hvor personer kommer i tæt kontakt med hinanden. Restauranter, caféer og spisesteder skal også lukke. Det vil dog fortsat være tilladt for dem at lave takeaway. Også sports- og idrætsfaciliteter som eksempelvis fitnesscentre skal lukkes for at hindre smittespredning. - Jeg og en hel masse andre bliver meget berørt af det her. Konsekvensen er, at alle skal lukke ned. Og der vil komme en økonomisk nedgang, siger Janni Baslund Dam. Hun bakker fuldt ud op om regeringens tiltag. - Det er en situation, vi skal tage alvorligt. Og hvis vi kan være med til at nedbringe smittefaren, så skal vi gøre det, siger Janni Baslund Dam. Hun forklarer, at man vil forsøge at hjælpe butikkerne i centret. Men der er ikke lagt konkrete planer endnu. - Vi vil gøre alt, hvad vi kan for at hjælpe vores lejere. Vi er en stor familie, og vi vil rigtig gerne komme på den anden side, siger hun. I shoppingcentret Broen er det nu kun Kvickly og apoteket, der må holde åbent, samt de restauranter, der vil levere takeaway. I nøjagtig samme situation står storcentret Borgen i Sønderborg. Her er der i alt 45 butikker. - Det bliver en ekstrem svær tid. Vores forretninger er i forvejen under et vist pres. Det bliver alvorligt for mange, at vi nu går i nul, siger Flemming Enghave, der er centermanager. Også han bakker helt op om regeringens tiltag. - I forhold til den sundhedsmæssige krise, vi som land står i, så er det et fornuftigt tiltag at få lukket ned for mange af mødestederne så hurtigt som muligt, siger Flemming Enghave. Flemming Enghave siger, at man vil gøre alt, hvad man kan for at hjælpe butikkerne. Det kunne for eksempel være at få udsat huslejen. I Aalborg Storcenter lukker 75 forretninger i dag. Centerchef Preben Bjerregaard har stor forståelse for, at tiltaget er nødvendigt. Men det har store konsekvenser for butiksejerne, siger han: - Det her bliver den sværeste og hårdeste proces for dansk detailhandel. Uanset hjælpepakker er der fortsat udgifter på måske 25 procent til lønninger, husleje og faste omkostninger, kontingenter og så videre. Situationen får også økonomiske konsekvenser for storcentret Metropol i Hjørring. Centret har cirka 35 butikker. - Vi vil gå konstruktivt til værks i et forsøg på at få vores butikker bedst muligt gennem krisen, siger centermanager Lars Slyngborg. Hos Esbjerg Storcenter, hvor man har 28 butikker, har lejerne allerede fået udsat huslejen for april, men centerchefen Verner Thomsen håber også, at der kommer kompensation fra staten til butikkerne - ellers vil det koste nogle butikker livet, mener han: - Jeg er helt overbevist om, at man skal hjælpe og træde til, hvis ikke man vil se en masse tomme butikker i Danmark. Deas Center Management, der driver 17 shoppingcentre i Danmark, har forberedt sig på situationen. - Vi har fulgt situationen meget nøje i andre lande, hvor den slags initiativer allerede er taget. Derfor havde vi lavet en nødplan, forklarer centermanager Lotte Vestergaard Skov. - Vi informerede vores lejere i centrene om, at vi lukkede ned. På forhånd havde vi også talt med dagligvarerbutikker og apoteker om, hvordan vi kom til at holde centeret åbent for dem, mens de også allerede havde fået besked på, hvordan vi fik kunderne til at holde afstand.", "annotations": [], "meta": {}, "annotation_approver": null}
{"id": 665, "text": "Makeuppen sidder perfekt, og det samme gør den korte, sorte top, de tynde halskæder, Chanel-øreringene og de lange, mørkerøde negle. Ingen tvivl om, at Alva Madsen er en ung kvinde med styr på sit udseende. Men selvtilliden har ikke altid matchet det perfekte ydre. Som mange andre teenagere stødte hun ind i usikkerhed og tvivl om fremtiden. Det ændrede sig for fem måneder siden, da hun begyndte at blive filmet af et kamerahold til den nye DR3-dokumentarserie 'Fars pige'. - Inden optagelserne til tv-serien følte jeg mig somme tider tom og havde ikke noget at lave. Jeg havde mange ideer, men vidste ikke, hvordan jeg skulle starte. Men i det halve år, jeg har arbejdet med optagelserne, har jeg virkelig fået selvtillid og selvværd. I serien kan man på tæt hold følge 16-årige Alva Madsen og hendes far, entreprenør Jens Østergaard, som hun kalder for \"Jens Bond\". Første afsnit lå sidste uge som det mest sete program på DRTV og har vakt stor debat på sociale medier. Her får Alva kritik for sit liv og sin hang til dyre ting, som primært bliver betalt af fars kreditkort. Men det er en latterlig kritik, mener hun. - Bare fordi jeg har pæne tasker, betyder det ikke, at jeg er en so. - Hvad ved én, der aldrig har fået penge, mere om værdien end mig. Hvis jeg skal leve på et budget, ved jeg jo godt, at jeg ikke skal gå ud og købe tasker, jeg er jo ikke snotdum. I det hele taget kan Alva ikke forstå, at folk kan gå så meget amok over, at hun elsker at købe lækre ting. - Det er ikke, fordi jeg ville være ulykkelig uden, men jeg kan bare godt lide at have flotte tasker. Der er nogle, der samler på ure, skibe i en flaske, og det her er så min hobby. Men jeg dør ikke uden, og jeg ved godt, det ikke gør mig glad resten af livet. Da filmholdet gik i gang for fem måneder siden, var Alva midt i en svær periode af sit liv, som ingen taske i verden kunne kurere. Tidligere har hun været i terapi for blandt andet angst og valgte at droppe ud af gymnasiet sidste sommer efter to en halv dag. Kort efter blev hun spurgt, om hun ville medvirke i tv-dokumentarserien. - Folk tror, at jeg nok er for fin til at gå i skole. Men Jeg fik det fysisk og psykisk dårligt af at starte på grund af min angst. Jeg har været i terapi for angst, og det kom op igen. Det var dybt forfærdeligt. - Nej. Folk bliver ved med at sige til mig, at jeg skal have en uddannelse. Prøv og hør her, du skal finde din egen vej. I folkeskolen var Alvas far var den sejeste far i klassen. Sådan en der hentede dem i sine hurtige biler og kørte dem ud til kæmpe trampoliner på sit lager. Alva var populær. Lige indtil mobningen begyndte. Hun husker, hvordan de andre begyndte at snakke grimt til hende og behandle hende, som om hun var mindre værd. - Måske fordi jeg gik i en pelsjakke, som min far havde lavet specielt til mig, som den eneste i 5. klasse. Det var forfærdeligt at være i skole, og jeg følte mig ikke sikker. Hun vidste, at hendes far ville hjælpe hende, hvis hun sagde til. Men i starten holdt hun det for sig selv. - Min far var sådan et stort ikon og et forbillede for mig, og jeg ville ikke have en offerrolle. Så jeg fik en facade af \"fuck jer, jeg er ligeglad med jer\". Men til sidst blev det for meget, og så lod faren hende skifte skole i alt tre gange. Hun kalder ham for \"Jens Bond\", og de har et meget nært forhold. - Jeg er 100 procent fars pige. Min far har lært mig at tro på mig selv. Specielt en scene med Alva og hendes far i første afsnit har vakt opmærksomhed. Her ser man far Jens stramme Alvas korset, hvorefter han slutter af med ordene \"nu er du ikke fed mere, det er godt skat\". Det har fået flere medier til at kritisere ham. Men folk bør slappe af, mener Alva. - Det er for sjov, og det synes jeg også, er meget tydeligt. Jeg er vokset op med, at mig og min far har siddet og set Anders Matthesen, og vi laver sådan nogle jokes til hinanden. - En af de ting, jeg bliver mest irriteret over at få at vide, er, at jeg er et curlingbarn. Det er det sidste, jeg er. Jeg er ikke blevet holdt i hånden. - Nogle mener, min far er for sød ved mig, fordi de ikke tror, jeg behøver at arbejde. Men det passer ikke. Jeg hjælper ham meget i hans butikker, og jeg har selv tjent en del penge på at være model for et koreansk pelsfirma. Nogle gange cutter han mig af, hvis jeg har været lidt doven, og det er fair nok. Det er sådan, jeg lærer ting bedst. - Jeg ville gå i tænkeboks, sælge et eller andet. Og bruge de penge, jeg tjente, til at investere i noget nyt, jeg kunne sælge. Jeg skal sgu nok klare mig. Min far har lært mig at have en overlevelsesmentalitet, og at det nok skal gå. Og lige nu går det godt. Alva er stolt af den udvikling, hun gennemgår i løbet af de fire afsnit. - Jeg har åbnet op, og jeg har lært, at det var ikke så slemt. Og mens vi filmede, fandt jeg ud af, hvad jeg vil med mit liv. Noget der er mit livs passion, som jeg går allermest op i, siger Alva. Mere kan hun ikke afsløre nu, da det først bliver vist i et senere afsnit af 'Fars pige'. - Men jeg kan for første gang i lang tid sige, at jeg er stolt af mig selv som person.", "annotations": [], "meta": {}, "annotation_approver": null}
{"id": 666, "text": "Når jeg får et angstanfald, er det en meget fysisk oplevelse. Mit hjerte hamrer sindssygt hårdt, og min krop stivner. Det strammer omkring brystkassen, og jeg kan ikke få luft. Hele kroppen er i alarmberedskab, og jeg kan ikke styre de negative tanker, der vælter ind over mig. Jeg mister kontrollen og forsvinder ud af mig selv. Og jeg er fuldstændig overbevist om, at jeg skal dø. Jeg kan mærke, at angstanfaldene bliver værre, jo mere jeg fjerner mig fra mit eget følelsesliv, og nu jeg har besluttet mig for at fjerne alt det, der distraherer. En af de ting, der distraherer, er alkohol. Jeg havde tænkt på at stoppe med drikke i lang tid, for jeg ved, hvordan det nedbryder mig og distancerer mig fra mit eget følelsesliv. En dag vågnede jeg op og tænkte, at det var nok. Jeg ville ikke længere vælge den kortsigtede løsning, som alkohol var. Det bedste, jeg ved, er at feste, men jeg kom til et punkt, hvor det at drikke ikke længere handlede om at more sig, men om at præstere og være en version af mig selv, som jeg bedre kunne lide. Den person, som er sjov og får andre til at have det godt. Men jeg bliver nødt til at være i mig for at komme videre. Jeg er indstillet på at få det bedre og kun vælge de langsigtede løsninger, så alkohol er ikke en mulighed. Jeg kan ikke tage en pause fra den udvikling, og jeg har jo prøvet at drikke, så jeg ved, hvad jeg går glip af. Og jeg mister ikke noget. Tværtimod husker jeg mere fra festen. Det kan godt være, at jeg tør drikke igen på et tidspunkt, men det er ofte alt eller intet med mig. Jeg bliver opslugt eller distancerer mig. Jeg har ofte talt om, at jeg ikke har tid til at have angst. Nu har jeg flyttet fokus, så det handler om at udsætte angsten. Jeg bliver nødt til at være i de følelser og angribe dem. Og for mig er det meget vigtigt at tale med andre. Tankerne raser jo i fuld fart, så jeg ringer til andre for at få hjælp til at få styr på tankerne. Jeg har givet et manuskript til nogle af mine venner og familiemedlemmer, hvor der står, hvad de skal sige til mig, hvis jeg ringer og har brug for deres hjælp, når angsten rammer. Det går ud på, at de skal anerkende mine følelser, så jeg får en følelse af, at jeg ikke er alene, og at jeg kan føle mig tryg. Jeg ved jo godt, at de taler ud fra et manuskript, men jeg får det bedre, når de siger det. Jeg bliver meget sensitiv, når jeg har et angstanfald. Og hvis jeg kan høre på deres stemmer, at de ikke har det godt, så fungerer skuespillet ikke. Det er meget vigtigt for mig, at de lever sig 100 procent ind i manuskriptet, og at de siger ordene med overbevisning, så jeg tror på, at de forstår mig. At de forstår, at angsten får mig til at tro, at jeg skal dø. Ellers kan jeg ikke føle mig tryg og anerkendt. Hvis jeg kan fornemme, at de ikke er tilstede, så kan anfaldet blive værre og så siger jeg tak for, at de stiller op, lægger på og ringer til en anden. Men det er jo meget menneskeligt, at de ikke kan være der hver gang, for jeg kan finde på at ringe klokken tre om natten. Og de slider jo også med deres ting på forskellige tidspunkter i livet. Det kræver meget ekstra af menneskerne omkring dig, når du har mentale problemer, og det er skamfuldt og giver dårlig samvittighed. Men som min mor siger til mig, så vil de langsigtede løsninger føre til, at jeg på et tidspunkt også kan være der for dem, der hjælper mig. Det kan jeg ikke endnu. Jeg er ikke der, hvor jeg kan stille op for andre. Men jo mere jeg ikke drikker og vælger de løsninger, jeg får det bedre af, jo tættere kommer jeg på at få overskud til at spørge: Hvordan går det med dig? Jeg har valgt, at jeg ikke skal være der, hvor jeg er i dag. Jeg skal et andet sted hen. Og jeg har helliget mig 100 procent til at arbejde med mig selv og den proces, der skal til for at få mig videre. Jeg er tryg ved, at der er mennesker omkring mig, der kan hjælpe mig, hvis jeg falder. Og så kan jeg være tryg ved at vælge den langsigtede løsning. Jeg aner ikke, hvor jeg skal hen, men mit mål er, at jeg kan være noget for andre. I skuespil og på Instagram får jeg en konkret bekræftelse, der kun rør ved overfladen og aldrig bekræfter mig som menneske. Det er lidt ligesom med alkohol, og jeg tænker at fjerne mig fra alt det, der distraherer mig i min jagt på at få det bedre. Jeg har længe troet, at jeg skulle være en anden person, så jeg kunne være perfekt. Men sandheden er jo, at jeg må finde ud af, hvem jeg er, og der er ingen andre end mig selv, der kan gøre det. Jeg ved godt, det er en kliché, men du skal elske dig selv, før du kan elske andre. Når et barn kommer til verden, så tænker vi jo ikke, at det først er noget værd, når det bliver en god fodboldspiller. Eller god til noget andet. Et barn er noget værd, alene ved at det eksisterer. Det behøver ikke at bevise noget. Det er den følelse, jeg må prøve at tage til mig som 23-årig. At jeg også er noget værd, uanset hvad jeg præsterer.", "annotations": [], "meta": {}, "annotation_approver": null}
{"id": 667, "text": "I dag klokken 12 lukkede grænserne til Danmark. 10 ud af 13 grænseovergange blev lukket ned i Sønderjylland. Kun tre grænseovergange er det nu muligt at passere i det sønderjyske. Et af stederne, hvor der lukkes ned, er grænseovergangen ved Padborg. Der var også mødt mange tilskuere op for at se begivenheden. En af dem var Bo Christensen fra Padborg. - Det er historisk og ret vildt, det her. Vi skal jo passe på hinanden, så det er et vigtigt tiltag. Men jeg synes også, at det er vildt, siger han. Bo Christensen er en af de mange mennesker, der hver dag bruger grænseovergangen ved Padborg. - Vi handler og besøger venner og bekendte, så vi bruger den dagligt. - Jeg kan godt blive lidt bekymret over det her. For hvad sker der så nu? Ved myndighederne noget, som vi ikke ved? siger Bo Christensen. Gunnar Staarup har sammen med sin kone taget turen fra Sommersted ved Haderslev for at se, hvad der skete. - Det er historisk at se Danmark blive lukket inde på grund af en sygdom. Det er jo en grim sygdom. Så jo før, vi kan få bugt med det, jo bedre. - Så jeg er egentlig positiv omkring det. Hans kone, Dorte Staarup, har en mor, der bor syd for grænsen. Sammenholdt med at Udenrigsministeriet fraråder alle unødvendige rejser til udlandet, så bliver det nu sværere for Dorte Staarup at besøge sin mor. - Det berører mig, det her. Hun kan jo stå på den anden side, men nu får jeg sværere ved bare lige at køre over til hende. - Det sætter jo nogle begrænsninger. Førhen kunne jeg køre over drikke en kop kaffe med hende. Men det kan jeg jo ikke lige så nemt på samme måde nu. Det er faktisk lidt hårdt, siger hun. Dorte Staarup bakker dog helt op om regeringens tiltag. - Det er jo nødvendigt. Men det er også lidt uhyggeligt, når vi har været vant til åbne grænser, siger Dorte Staarup. Det var i går aftes, at statsminister Mette Frederiksen (S) annoncerede, at de danske grænser midlertidigt vil lukke som led i bekæmpelsen af coronavirus. Danske statsborgere og udlændinge med et \"anerkendelsesværdigt formål\" med at rejse ind i Danmark, vil dog stadig have adgang.", "annotations": [], "meta": {}, "annotation_approver": null}
{"id": 668, "text": "Jens Østergaard er entreprenør, gift, bor på Østerbro i København og er far til tre børn. Og så er han havnet midt i en shitstorm i flere og på sociale medier. Indtil for nyligt var han ellers helt ukendt i mediebilledet, men det ændrede sig for lidt over to uger siden, da første afsnit af DR3-dokumentarserien 'Fars pige' fik premiere på DRTV. Her følger vi ham og hans datter Alva Madsen og ser, hvordan han shopper med hende, giver hende tøjråd, tager modelbilleder af hende til hendes Instagram-profil. Og hvordan \"Jens Bond\", som Alva kalder ham, låner hende sit kreditkort til at købe tøj og designertasker for. Det er tydeligt, at jargonen mellem dem er mere som venner end far-datter. Og det er et bevidst valg. Vi har talt med Alvas far, Jens Østergaard, som lige nu befinder sig i orkanens øje. - Det var Alvas ide at sige ja til tv-programmet, da hun blev spurgt. Hun var droppet ud af gymnasiet og havde en masse overskudstid og havde brug for at lave noget, der gav erfaring. Så spurgte de, om jeg også ville være med, og det syntes jeg lød sjovt. Jeg havde dog ikke regnet med, at jeg ville få så meget opmærksomhed. - Det er nok fordi, jeg siger nogle ret provokerende ting i serien. Jeg er nok typen, der godt kan lide at komme med firkantede holdninger og provokere lidt for at få samtalen i gang. Måske får den lige lidt ekstra fart på på grund af kameraet, det skal jo også være sjovt at se tv. Men så længe, jeg kan se mig selv i spejlet, har jeg det godt. - Næ, det har været sjovt at være med. Jeg er glad for, at Alva har fået så meget erfaring og har lært så meget. Hun har gennemgået en stor udvikling og har fået mere selvtillid. - Vi var blevet advaret fra starten af dem, der lavede tv-programmet, men de er selv meget overraskede over, hvad der er kommet på sociale medier. Heldigvis har Alva selv stort set kun modtaget positive beskeder. Jeg vil også gerne sige, at et par afsnit af serien ikke giver et retmæssigt billede af vores familie. Mine venner og familie, der kender os i den virkelige verden, bakker os op i denne shitstorm. - Mine to andre børn er i gang på universitetet, og der er andre grunde til, at Alva ikke går i skole. Hun har været i terapi for blandt andet angst, og uddannelse er ikke det rigtige for hende på nuværende tidspunkt. - Når man er entreprenør, som jeg er, arbejder man ofte rigtig meget, og så synes jeg også, at jeg har fortjent at bruge de penge, jeg tjener, som jeg gerne vil. Jeg vil gerne bruge noget på gode oplevelser, og det giver mig glæde at give til mine børn. Og i øvrigt har Alva selv tjent penge ved at arbejde for mig og et koreansk pelsfirma som model. De penge står på min konto, som hun så bruger af. - Jeg har valgt at være venner med mine børn. Derfor snakker jeg med dem på et venneplan i stedet for som en autoritær person. Det har negative og positive sider. - Det negative er, at man måske ikke har helt så meget autoritet, fordi man taler til hinanden som venner. Det positive er, at man som venner har mere kvalitetstid med sine børn og kommer længere ind på livet af dem og kan hjælpe dem på nogle flere områder. - Vi har valgt at opdrage vores børn med mindre autoritet og mere som venner, end jeg selv blev opdraget, og det synes jeg fungerer fint. - Vi har rigtig meget kvalitetstid med vores børn, og jeg tror også, vi bruger mere tid sammen med dem end de fleste andre. Jeg synes, unge mennesker er fulde af ideer, de er kreative og ofte sjovere at snakke med. - Jeg laver langt de fleste aktiviteter sammen med et eller flere af mine børn. Vi tager på vandreture, spiller brætspil, går i biografen og tager i byen. Jeg synes, jeg gør det rigtige, og jeg gør det af ren lyst. - Jeg synes, det er utroligt, at folk tager på vej over den scene. Jeg synes, det er helt latterligt. Jeg ser mine piger i trusser, når jeg tager modelfotos af dem, så vi er ikke blufærdige. Og den kommentar med, at hun er fed, var jo bare for sjov. at nogen tror, jeg mener det. Jeg fatter det ikke. - Det er rigtigt nok, at jeg på den måde er gammeldags. Alva kan godt lide at være rebellen, hun er benhård, og det accepterer jeg fuldt ud. Men jeg vil gerne gøre hende opmærksom på, at jeg hellere vil have, hun skal være prinsessetypen.", "annotations": [], "meta": {}, "annotation_approver": null}
{"id": 669, "text": "25 kroner. Så lidt bruger 24-årige Rune Bak på mad om ugen. Resten skralder han i butikscontainere. Han har kun købt ét stykke tøj i løbet af de seneste 14 måneder, og det var kun, fordi hans gamle bukser revnede. Lige nu kan man følge ham og otte andre i DR3-programmet 'Alphaeksperimentet'. Rune meldte sig, fordi han kunne få husly og mad gratis i en hel måned. Nu tænker du måske, at Rune er fattig eller hjemløs, siden han lever for så få penge. Men det er han ikke. Tværtimod er han opvokset i Rungsted i Nordsjælland og har haft en god og tryg barndom. Hans forældre har begge lederstillinger, og der har med hans egne ord aldrig manglet noget. - Jeg skal ikke gå og forherlige at leve på en papkasse. Men jeg lever efter en spartansk livsfilosofi, som munder ud i, at alt nok skal gå. Jeg mangler ikke noget, så hvorfor skal jeg købe noget, spørger han retorisk. Det er langt fra alle, der tænker sådan i det område, som Rune kommer fra. For hvor mange andre tidligt har haft fokus på penge og dyre ting, er Rune gået den stik modsatte vej. Han er både blevet optaget på Nanoscience på Københavns Universitet og på ingeniøruddannelsen på Danmarks Tekniske Universitet, men hver gang er han sprunget fra. Han ville hellere ud at sejle. - Jeg har aldrig været interesseret i at blive rig, og jeg har ikke et eneste sekund overvejet at gå efter en uddannelse, fordi det giver en høj indkomst. Det er ikke en bonus i min verden, slår han fast. - Jeg kan godt gå med til at sige, at det kan hjælpe på ens livsglæde, at man har en økonomi, så man ikke behøver bekymre sig. Derfor har jeg også investeret i nogle aktier. Men når det bliver et økonomisk ræs, står jeg helt af. I stedet har Rune nogle værdier, der handler om fællesskabet frem for \"mig-mig-mig\", og derfor fravalgte han bevidst Rungsted Gymnasium, da han skulle læse videre. - Jeg var pænt træt af den elitære tilgang til livet, som jeg føler, der er i området med for meget fokus på rigdom og forbrug. Det virker åndsforladt at gå så meget op i indkomst, siger han. I stedet tog han på Aurehøj Gymnasium, som havde fokus på musik, og hvor han følte, der var mere plads til hans værdier. - Jeg tror, det er vigtigt at sige, at det ikke så meget handler om, at Rungsted er et sygt træls sted at være. Men der var en stemning med fokus på penge. Det kunne jeg mærke omkring de andre unge i området, og det liv havde jeg ikke lyst til at leve. Til gengæld fandt han et fællesskab, hvor han følte sig hjemme, da han som stor dreng begyndte til spejder. Han er stadig aktiv spejder og har fået en tæt vennegruppe, der også lever efter de samme værdier og mål. - Hele spejderidéen bygger på, at man altid arbejder sammen og bærer i flok. Det gør mig utrolig glad at løse en opgave som et hold, og jeg elsker at lede holdet til resultat. Det, synes jeg, er vildt fedt. Samme fællesskab fandt han efter gymnasiet på skoleskibet Georg Stage, der sejlede rundt i Nordatlanten. - Det handler ikke så meget om skibet, men om den sociale sammenhæng man indgår i, når man arbejder med så mange mennesker på så lidt plads. Og hvor lidt man behøver af materielle ting for at klare sig. Det kan jeg overføre til mit nuværende liv. Det fik ikke ligefrem Runes forældre til at klappe i hænderne af begejstring, da han valgte aldrig at dukke op til sin første skoledag på universitetet. Det samme skete et par gange på DTU. - Jeg har altid været bogligt stærk og vist tegn på, at jeg ville blive en klassisk, succesfuld akademiker. Og så smed jeg pludselig bomben. Jeg ville ikke på uni, men være matros. De havde svært ved at forstå mit valg, og det var fair nok. Forældrene fortalte ham, at det var vigtigt, at han skulle bruge sit fulde potentiale. Hans morfar fortalte, at det var vigtigt at spare op til pension. Men intet af det, de sagde, fik ham til at ændre sin beslutning. - Det er da bare dejligt, at de bekymrer sig så meget om mig, at de vælger at tage den diskussion med mig, men jeg lod mig ikke skræmme til at tage et andet valg. På et eller andet tidspunkt indså de, at jeg rent faktisk mente mit valg. Det er seks år siden, han blev færdig med gymnasiet, og han kan nu kalde sig uddannet matros og kystskipper. Nu er han nået til et punkt, hvor han har lyst til at skifte skoleskibet ud med skolebænken. Planen er at starte på det pædagogiske universitet til sommer, hvor han vil læse uddannelsesvidenskab. Hans fokus er, hvordan man kan blive endnu bedre til at bruge gruppearbejde og naturen i undervisningen. At nogle af hans tidligere klassekammerater sandsynligvis er på vej ud i store stillinger, når han skal begynde på sit studie, er ikke noget, der stresser ham eller får ham til at fortryde sine egne valg i livet. Tværtimod. - Jeg kan da kun være glad på deres vegne, hvis det er det, de ønsker at opnå. Hvis de har fået en fed lederstilling, er det da bare kæmpe optur for dem. Og så kan jeg ikke lade være med at tænke på, hvor fedt det er, at jeg ikke selv har gjort det.", "annotations": [], "meta": {}, "annotation_approver": null}
{"id": 670, "text": "17-årige Emil Mouritsen vågnede midt om natten. Han kunne høre sin søster græde inde i værelset ved siden af. Hun sagde, hun ikke ville være her mere, mens deres mor trøstede hende. Han stod op og gik ind i værelset, lagde en hånd på sin søsters skulder og sad og lyttede. Han vidste ikke, hvad han skulle sige, men han ville vise, at han var der. Vise, at han gerne ville forstå det. Efter lidt tid gik han ind til sig selv, og deres mor tog over. Den episode tænker Emil tilbage på engang imellem og bliver trist indeni. Det er hårdt at se sin storesøster være så ked af det, og endnu mere frustrerende er det, at det ikke er noget, der går over. For Emils søster Kerstine på 27 år har skizofreni. - Jeg ville gerne fjerne det for min søster, men det kan man bare ikke. Man må bare leve med det og tilpasse sig det, siger Emil, som går i 1.g på Svendborg Gymnasium. Han har valgt at fortælle sin historie for at bryde tabuer. Det skal ikke være så farligt at tale om psykiske lidelser, for det kan ramme alle familier. Ligesom det har ramt hans. - Folk forbinder skizofreni med nogle underlige typer, som dem man ser i film. Min søster er på så mange punkter lige som alle andre. Og så har hun bare det her at kæmpe med. Emil kan stadig huske, første gang Kerstine blev indlagt. Han var seks år og med på hospitalet i Odense, hvor de skulle besøge hende. Han forstod ikke helt, hvad der foregik, eller hvad en psykisk sygdom var. Efter nogen tid flyttede hans søster hjem igen og skulle starte i 9. klasse. Men intet var som før. - Jeg kan huske, hun havde det ret svært, fordi ingen af lærerne eller eleverne forstod det på nogen måde. Hun var meget ked af det. Jeg var ikke ret gammel, men jeg kan huske, jeg fik medlidenhed med hende, fortæller Emil. Han havde lagt mærke til, at søsteren var begyndt at tage en masse medicin, men det var først, da han var omkring ti år, at han rigtigt forstod, hvad der plagede hans søster. - Jeg fik forklaret, at hun hørte stemmer, der ville have hende til alt muligt. Engang havde hun slået sig selv så hårdt, at hun havde fået et blåt øje. Det lød jo helt vildt. Det begyndte at blive tydeligt, at Emils søster var anderledes. - Jeg har aldrig været bange for min søster, men bange for, hvad folk tænkte om hende. Jeg kunne mærke, at jeg blev ret irriteret over det, når mine venner og klassekammerater ikke forstod, hvad det gik ud på. Omvendt havde jeg heller ikke lyst til at sige \"min søster har en psykisk sygdom\". Jeg har altid været bange for, at folk ville synes, hun var mærkelig. Skizofreni kan være arveligt, og da han og søsteren deler gener, har Emil selv været bange for, om han mon har arvet noget af det samme. - Jeg har da tænkt \"Gud, jeg håber ikke selv, jeg får det\". Men så beroliger jeg mig selv med, at skulle det ske, ved mine forældre, hvad det handler om og vil kunne tackle det. Men det er stadig svært for mig at tænke på, fordi jeg kan se på min søster, hvor hårdt det er at deale med sygdommen. Det er sådan nogle tanker, der kommer op engang imellem. Søsteren er flyttet i egen bolig tæt på forældrene, så Emil ser hende tre-fire gange om ugen, når hun kommer forbi og spiser med. Emil kan se, at sygdommen påvirker hende meget. Hun har ikke taget en uddannelse, og han kan tydeligt mærke, hvis hun bliver anderledes. Irriteret eller helt stille. Men når de er sammen, taler de ikke om sygdommen. - Jeg ved, hvad hun døjer med, men jeg har ikke brug for at vide, hvad hendes stemmer i hovedet siger. Jeg tror bare, det vil gøre det sværere for mig. Hvis jeg ved, at de her stemmer siger, hun skal skade sig selv, vil jeg bekymre mig meget mere, end hvad jeg synes er sundt. Samtidigt kan Emil se, hvor hårdt det tager på hans mor, som døjer med stress. Det ønsker han ikke selv at have i sit liv. Han vil heller ikke have, at søsteren skal føle skyld over, at han bekymrer sig om hende. Til gengæld er hun god til at komme med råd til Emil. Senest, da han startede i 1.g på gymnasiet. - Hun er en supergod søster, og jeg kan altid komme til hende, hvis jeg er lidt trist. Hun vil altid give mig råd og hjælpe mig med at komme igennem de ting, der er svære for mig, siger han. - Selvom hun har meget at slås med, kæmper hun bare videre. Det ser jeg virkelig op til.", "annotations": [], "meta": {}, "annotation_approver": null}
{"id": 671, "text": "24-årige Frederikke Bilsteen sidder i tv-stuen på sit kollegie på Amager. Langs væggene er portrætmalerier og bogreoler med gamle, indbundne bøger. Hun har taget en lille blå æske frem. Den er fyldt med minder om hendes kæreste Rashad, der døde i julen 2018. Hans ur, hans sidste pasfoto og et brev han skrev til hende i starten af deres forhold. Hun har også fundet en lille, kvadratisk æske frem med smykker, han har givet hende. Hun tager fire billeder, der ligner polaroid-fotos, op af den blå æske og placerer dem på det mørkebrune træbord foran sig. På ét af billederne står Rashad i en herretøjsforretning og prøver en fin, blød hat. Han har kraftigt, sort hår og trimmet fuldskæg og holder på skyggen med højre hånd, mens han smiler til kameraet. På to af billederne står han sammen med Frederikke. I en park i Istanbul og ved en havnekaj med byen bag dem. - Efter Rashad døde, lavede jeg et helt fotoalbum med billeder af ham. Det var næsten det eneste, jeg lavede, da han var død. Sad og så de samme billeder igennem tusind gange. Det var også i Istanbul, de mødte hinanden i 2016, da Frederikke var på udveksling. Hun var taget til et event, hvor man kunne udveksle sprog og drikke en øl. - Jeg syntes, han var mega mega flot. Han var virkelig sådan 'wow'. Han var uddannet softwareingeniør fra Damaskus i Syrien, men var flyttet til Istanbul. Han var dog meget vestlig i sine holdninger, fortæller Frederikke. Havde onkler i USA og elskede alt amerikansk. De havde snakket sammen hele aftenen. Blandt andet om konflikten i Syrien. Hun havde arbejdet frivilligt for Dansk Flygtningehjælp og læste et semester i Internationale Studier, så for hende var det interessant at møde én, der kunne gøre hende klogere på et emne, hun i forvejen gik meget op i. Hun havde gjort alt for at vise, at hun var interesseret i at lære ham bedre at kende. Men til sidst måtte hun skubbe sin stolthed til side og være den, der spurgte om hans nummer, så de kunne ses igen. Hun griner, mens hun genfortæller, hvordan rollerne pludselig var byttet om. Det var hun ikke vant til som dansk pige i Istanbul. De begyndte at ses flere gange om ugen, alene sammen i hverdagene og sammen med vennerne i weekenderne, når de tog i byen for at drikke tyrkisk te. Efter en måned blev de kærester, og kontakten fortsatte, da Frederikke flyttede hjem til Danmark igen. De skrev eller ringede sammen på Messenger hver dag. Hver anden til tredje måned købte hun en flybillet til Istanbul for at besøge ham og sine venner dernede. De holdt jul sammen, sommerferier sammen, og hun tog orlov et semester fra studiet for at bo hos ham i Istanbul. De drømte om en fremtid sammen, og efter to et halvt år som kærester, tog Frederikke forskud på det. Hun var flyttet til Malmø og planen var, at han skulle følge efter inden for et år. De ville giftes i Sverige og starte deres fælles fremtid sammen der. Men Frederikkes fremtidsplaner brød sammen på få sekunder den 26. december 2018. Hun var taget til Istanbul hen over julen, og om morgenen havde hun kysset Rashad farvel, før han tog på arbejde. Få timer senere, klokken elleve om formiddagen, dukkede en besked op i hendes indbakke på Instagram. Det var fra én af Rashads venner. - Han skrev, at Rashad havde fået hjertestop og gav mig et nummer, jeg skulle ringe til. Men han var ikke død. De havde genoplivet ham igen. Det kan man vel med unge mennesker? Det var det første Frederikke, tænkte. Han var jo sund og rask for bare få timer siden. Hun havde ingen penge på sin mobil. Rashad havde overbevist hende om, at det ikke kunne betale sig, når hun bare var i Istanbul i julen. Det var bedre, at de sparede penge sammen, til når de skulle bo sammen i Sverige. Frederikke skyndte sig ned i den nærmeste kiosk for at låne en telefon, hun kunne ringe fra og fik Rashads kollega i røret. - Han fortalte, at Rashad var død. Jeg lagde mig på gulvet i kiosken og græd, men ingen omkring mig kunne forstå, hvad der skete, fordi de ikke talte engelsk. Frederikke forstod heller ikke noget selv. Hun kunne stadig ikke tro på, at hendes kæreste virkelig var død. - Jeg tænkte: 'Jeg må ud på hospitalet. Før jeg har set, at han er død, er han ikke død'. Hun hoppede i en taxa og fik lov at låne taxachaufførens telefon. Hun havde sine forældre og sin søster i røret på vej derud, og hendes far ville tage det første fly mod Istanbul, så han kunne være der for hende. Det hele var vildt, voldsomt og surrealistisk. Som i en film. Først da hun så sin kæreste ligge på hospitalet, forstod hun, at det her ikke var nogen film, og den barske virkelighed ramte hende. - Jeg havde mistet det menneske, jeg holdt allermest af. Han var stadig varm og lignede én, der sov. Rashad blev kun 30 år. Frederikke forlod lejligheden i Malmø og flyttede hjem til sine forældre de første måneder efter Rashads død. Hun forbandt den med Rashad og den fremtid, de skulle have haft sammen, og hun skulle sætte sine ben i den igen. Hun var vred på verden. Det var sindssygt uretfærdigt, at Rashad skulle dø så ung, og at ingen af dem ville få det liv, de drømte om. Indimellem blev vreden også rettet mod folk omkring hende. For eksempel hvis der var én af Rashads ting, hun ikke kunne finde. Hun havde fået nogle af hans gamle t-shirts, der stadig duftede af ham, og var én af dem væk, blev hun som et lille barn, der havde mistet sin sut. Folk skulle bare hjælpe hende med at finde den t-shirt . Pludselig var fysiske minder fra ham blevet helt vildt vigtige. Men alt andet føltes ligegyldigt. Hendes studie og de sidste eksamener, før hun kunne kalde sig bachelor i Politik og Administration fra RUC – der var ikke noget, der kunne være mere ligegyldigt. - Jeg var 23 år og havde haft styr på, hvad jeg skulle og ville med mit liv og min fremtid. Men nu var alt ligegyldigt, jeg var ligeglad med uni, jeg havde ikke nogen drømme længere. Sorgen havde ændret hende. Pludselig havde hun svært ved at genkende sig selv. - Jeg var blevet lammet - en mærkelig skygge af mig selv. Hun kunne ikke huske og måtte skrive alt ned, og hun havde svært ved at samle sine tanker. Før var hun Frederikke, der uden tøven tog til Grønland for at arbejde. Frederikke, der var med på et ph.d.-projekt i Ghana. Frederikke, der lavede masser af frivilligt arbejde. Frederikke, der handlede på tingene. Det var hendes identitet. Nu var hun bange. Turde ikke at rejse længere, tænkte hun var en ulykkesfugl og blev bange for, at folk ville dø fra hende. Hun havde også svært ved at overskue sin hverdag, svært ved at rumme andre mennesker. Dengang hun landede i Danmark igen - efter hendes far havde båret hende grædende gennem security i lufthavnen i Istanbul - kom hun tilbage til en hverdag, hvor alle andres liv gik videre, og hun pludselig befandt sig et helt andet sted. Som om hun gik inde i en tunnel af glas, hvor alle andre gik rundt udenom. - Jeg var den eneste, der havde mistet min kæreste og alle mine fremtidsdrømme. Jeg kendte ikke andre unge, der havde prøvet det. Frederikke har haft folk omkring sig, der har støttet hende, alt det de kunne. Hendes forældre, hendes tre søstre, hendes venner. Alligevel beskriver hun sorgen som 'en meget ensom sorg'. - Ikke at nogen sorg er værre end andre. Det er ikke værre at miste en kæreste end en søster eller forælder. Men hvis jeg mistede min far, var vi fire søstre, der kunne være der for hinanden, og som gik igennem det samme. Når man er i et forhold, er der rigtig meget, man har sammen - bare to mennesker. Det forsvinder jo bare. - Mit største ønske, da Rashad var død, var, at jeg var gravid. Så jeg kunne have bragt noget af ham videre. Frederikke kontaktede sorgcentret Børn, Unge & Sorg og Hjerteforeningen. Der var grupper for folk, der havde mistet en forælder eller en søskende og for ældre mennesker, der havde mistet en ægtefælle. Men hvor kunne hun finde andre som hende? Hvor var der nogen, hun kunne spejle sig i? Hun opsøgte en psykolog. Men det gjorde hende kun mere ked af det. - Jeg følte, det var professionelt. Det var vildt underligt at sidde der og fortælle det allerværste, der var sket for mig, og så sad der samtidig én og tog noter, kiggede på uret efter 45 minutter, og så kunne man lige overføre penge på MobilePay. Jeg vil gerne betale for at få det bedre, men for mig var det en underlig relation. Det var hos universitetspræsten hun endelig fandt et rum, hvor hun følte sig mindre alene. - Præster møder jo sorgen tit. Så selvom jeg ikke er religiøs, anerkender jeg dem virkelig som eksperter, når det kommer til sorg. Det var rart, når hun kunne sige: 'Det hører jeg altså tit'. 'Sådan er der mange, der siger, når de sørger'. - Jeg følte mig lettere og følte mig forstået. Det var helt vildt rart. Samtidig følte jeg, at jeg mødte et 'rigtigt' menneske, og at der var tid til mig. I dag, lidt over et år efter Rashads død, føles alt heldigvis ikke ligegyldigt længere. Det fandt Frederikke blandt andet ud af, da hun for nylig tog på højskole nogle måneder. På en underlig måde var det rart at føle, at hun stadig kunne blive provokeret af andres politiske holdninger. Rart, at hun pludselig kunne mærke, at der stadig var noget, der betød noget for hende. Ligesom Victor. Tanker om kærligheden fyldte ellers ikke meget for hende, da hun for ni måneder siden flyttede ind på kollegiet. Det var kun Rashad, hun ville have. Men så mødte hun Victor - en 24-årig, blond sociologistuderende fra Aarhus, som hun beskriver som 'et helt vildt fint og sympatisk menneske'. Hun faldt ikke for ham med det samme. Men han var god til at lytte og til at stille spørgsmål. Han kunne rumme hende, hendes svære følelser – og ikke mindst rumme Rashad. Det var nok i virkeligheden én af de ting, der gjorde, at hun endte med at forelske sig i ham. - Det betød rigtig meget for mig, at Victor kunne rumme, at jeg kan bryde sammen indimellem, men også at han forstod, at jeg kunne have brug for at fortælle historier om Rashad og vise billeder af ham. - Rashad bliver jo aldrig min ekskæreste, han jo min kæreste, og det har været vigtigt for mig, at der skulle være plads til ham også. Victor har givet plads til Rashad. Og Frederikke har givet plads til Victor, selvom hendes følelser for Rashad ikke forsvinder, bare fordi han ikke er her længere. - I starten kunne jeg godt have helt vildt dårlig samvittighed over, at jeg fik følelser for Victor og tænke – så var jeg måske ikke så glad for Rashad, hvis jeg bare kunne finde en anden. Men det er jo ikke sådan, det fungerer. - På det tidspunkt, hvor jeg mødte Victor, fyldte sorgen meget, og mange ting var ligegyldige for mig. Jeg tænkte: 'Hvis bare det her kunne gøre mig en smule glad, så hvorfor ikke'? Frederikke kan stadig blive vred og stresset og kan ligge vågen en helt nat og bare græde, fordi hun kan have svært ved at overskue ting. Indimellem tænker hun selv, at det er voldsomt, at man kan have det på den måde. Men hun er blevet bedre til at tage sine forbehold og ikke fylde sin kalender med for mange ting. Hun laver ikke længere frivilligt arbejde, og siger kun ja til de ting, hun har lyst til. For få dage siden tog hun også beslutningen om, at hun heller ikke skal læse videre på kandidatuddannelsen. Hun har aldrig rigtigt været glad for at studere. Hun er mere praktiker end teoretiker. Så hvorfor kæmpe for at få det bedre for så bare at få det dårligt igen? På den måde har hendes prioriteter ændret sig. Og det har hjulpet hende til at få det bedre. - Jeg er blevet bedre til at bære over med mig selv og tænke: 'Det er jo bare sådan, vilkårene er nu'. Victor har også hjulpet hende til bedre at kunne acceptere den, hun er i dag, selvom hun stadig prøver at regne ud, hvem hun er nu. - Når jeg bliver ked af, at jeg ikke kan de samme ting, som jeg har kunnet før, siger han: 'Jeg kender dig jo kun, som du er nu, og jeg kan godt lide dig, som du er'. I det hele taget tror hun, at tid er en vigtig faktor, når det kommer til at få det bedre. - Jeg kan jo også godt se, at der er sket en udvikling med mig, når jeg sammenligner med, hvordan jeg havde det for et år siden. Nu kan jeg sige, at jeg har det godt, uden at det er løgn. Lige efter Rashads død havde Frederikke svært ved at rumme andre mennesker og syntes, alle andres problemer var ligegyldige. Men det har også ændret sig i dag. - Jeg er blevet bedre til at rumme andre, og dét at de også kan synes, at noget er svært. For jeg ved godt, hvordan det er at have det svært. Og jeg kan godt sætte mig ud over, at selvom deres kærester ikke er døde, er det også væsentligt. Hun har stadig ikke mødt andre unge, der som hende har mistet en kæreste. Men når hun indimellem møder andre, der som hende har oplevet sorg, føler hun også, at hun er blevet god til at spørge ind. For nu har hun noget, hun kan byde ind med. Af og til er det dog også rart bare at være omgivet af det mere 'ubekymrede' ungdomsliv på kollegiet. - Nogle gange går vi bare helt vildt meget op i, at der er nogen, der ikke har tømt opvaskemaskinen. Det kan faktisk være en lettelse. Frederikke synes stadig, det er dybt uretfærdigt, at hendes fremtid blev revet væk fra hende fra den ene dag til den anden, men heldigvis er alt, der er sket efter Rashads død, ikke dårligt. Udover at hun er blevet bedre til at sige fra over for de ting, hun ikke har lyst til, har sorgen bragt hende endnu tættere på hendes familie og de venner, der virkelig har været der for hende. Nu bliver der for eksempel sneget et 'Vi elsker dig' ind i fødselsdagskortene fra hendes forældre. Frederikke er også så småt begyndt at tænke på fremtiden igen, selvom hun ikke helt ved, hvad der skal ske. Én ting er dog sikkert. Uanset hvad der kommer til at ske i fremtiden, vil Rashad også være en del af dén. - Rashad vil altid være min kæreste, og han vil altid være en vigtig del af mit liv.", "annotations": [], "meta": {}, "annotation_approver": null}
{"id": 672, "text": "På en våd og kold forårsdag kommer han ræsende på sin cykel. Kinderne er røde, og en lang dunjakke dækker det meste af hans næsten to meter lange krop. - Jeg har egentlig ikke lavet så meget i dag. Bare chillet lidt, griner han, da han er kommet af cyklen. Udadtil ligner 19-årige Ludwig en ganske almindelig, ung fyr, som du selv kunne have gået i klasse med. Han er vokset op i en forstad til København. På hans Instagram finder man billeder af ham og vennerne i studenterhuer. Han bor i en toværelses lejlighed på Nørrebro. Men Ludwig er som almindelige, unge fyre. Han hedder \"af Rosenborg\" til efternavn, og så løber der kongeligt blod i hans årer. Ludwig af Rosenborgs tipoldefar var nemlig Danmarks kong Christian 10., og hvis historien havde udfoldet sig anderledes, kunne Ludwig af Rosenborgs liv i dag måske have set anderledes kongeligt ud. Uden at blive for teknisk, så betød en ændring i tronfølgeloven i 1953, at kvinder også kunne blive regenter i Danmark. På det tidspunkt var det Christian 10.'s søn, Frederik 9., der var konge af Danmark. Ændringen af tronfølgeloven betød, at vores nuværende dronning Margrethe i 1972 kunne efterfølge sin far, Frederik 9., da han døde. Var tronfølgeloven ikke blevet lavet om i 1953, så skulle det have været Frederik 9.'s bror, prins Knud, der blev udråbt til konge. Prins Knud var Ludwigs oldefar, og var Knud blevet konge af Danmark, så ville det have været hans - og dermed også Ludwigs - side af familien som blev til Danmarks kongefamilie. Men sådan skulle det ikke gå. Ludwig af Rosenborg har hverken titel af prins, greve eller noget som helst andet. Det har dog ikke afholdt ham fra at fortælle om sin familiehistorie vidt og bredt til folk, han har mødt gennem livet - om de så spurgte til historien eller ej. - Jeg har altid elsket at sige det. Særligt som lille var jeg så åndssvag omkring det. Jeg elskede at blære mig med det, siger han og fortsætter: - Men jeg er jo også bare stolt af det, jeg kommer fra. Det jo blæret. Til gengæld har den kulørte familiehistorie også haft den konsekvens, at folk af og til kan være ganske forudindtagede, når de først møder Ludwig af Rosenborg. - Mange tror, jeg er megarig, hvilket jeg på ingen måde er. Eller at jeg er arrogant og selvfed, hvilket jeg da heller ikke synes, jeg er, siger Ludwig af Rosenborg, der også ofte skal svare på, om han hænger ud med den kongelige familie privat. Hvilket han altså ikke gør. Selvom han ikke har været flov over at fortælle sin historie til folk, så slår han fast, at han ikke går og drømmer sig væk til et kongerige, han måske kunne have haft. - Jeg er røvligeglad med at være prins. Jeg vil jo helst leve det liv, jeg gør nu. Det liv, som Ludwig af Rosenborg så er endt med at leve, er ligesom hans ophav heller ikke helt almindeligt. Han har nemlig dyrket ballet intensivt, siden han var fire år gammel. Og hvor Ludwig af Rosenborgs jævnaldrende måske har droppet deres fritidsaktiviteter og hobbyer, som de efterhånden blev ældre og kom i gymnasiet, så holdt han fast i balletten. Som syvårig begyndte han på Det Kongelige Teaters balletskole, hvor han brugte hele sit børne- og ungdomsliv på at dygtiggøre sig. Det er han til gengæld endt med at have gjort i en sådan grad, at han i dag endelig kan kalde sig danser ved Det Kongelige Teater i København. - Det er min indre passion. Jeg hængte ellers lidt i en tynd tråd som ung, fordi jeg var umusikalsk og har en meget lang krop. Men det har bare været min drøm, siden jeg var helt lille. - Jeg er meget fascineret af det her med at røre folk med kunsten. Selvfølgelig vil jeg også gerne være solodanser. Men det handler virkelig bare om at stå på en scene og give folk en oplevelse, de vil huske, siger han. Indtil videre har Ludwig af Rosenborgs passion bragt ham ind på Store Scene i Operaen i København, hvor han indtil coronakrisens indtog var i fuld gang med prøverne til Mahlers 3. symfoni, som skulle have haft premiere i sidste uge. Det er dog ikke kun på de skrå brædder, man kan finde Ludwig af Rosenborg. Netop nu er han aktuel i DR2+-serien 'Hvorfor er Ludwig ikke konge?'. I serien dykker han sammen med historikeren Mie Ellekilde ned i sin families fortid for at finde ud af, hvorfor historien faldt ud, som den gjorde. De finder blandt andet ud af, at prins Knud gjorde indsigelser, da man præsenterede forslaget til ændringerne i arvefølgen, der ville gøre ham - og hans fremtidige familie - uberettigede til den danske trone. Og den opdagelse var noget, der især gjorde indtryk på Ludwig af Rosenborg. - Før tænkte jeg ikke rigtigt over, at det jo faktisk havde konsekvenser for min familie, da man ændrede i tronfølgeloven. Men prins Knud kæmpede jo rent faktisk imod. Han stod op for sin familie og sagde fra. Og det har da gjort, at jeg er blevet mere stolt af både mig selv og min slægt, siger han. Derudover har han også fået øjnene op for, at hans familie ofte er blevet latterliggjort i offentligheden. Det har handlet om onde rygter, som at prins Knud skulle være smådum, om indavl i familien eller simple tilsvininger af familiemedlemmernes udseende. - Folk har jo talt grimt om min familie gennem tiden. Det har jo været decideret mobberi, siger han og fortsætter: - Men hvor jeg før bare blærede mig med, at jeg er tipoldebarn af kong Christian 10., så vil jeg nu meget hellere med stolthed og uden skam sige, at jeg er arveprins Knuds oldebarn.", "annotations": [], "meta": {}, "annotation_approver": null}
{"id": 673, "text": "I er tætte venner og hinandens fortrolige. Jeres venskab er ubrydeligt. Troede du. For selvom det kræver 200 timer at få en bedste ven, behøver det kun at tage et splitsekund, før jeres venskab er knust i tusind stykker. Før tilliden er ødelagt for altid. Måske på grund af noget, du har sagt eller gjort. Vi har spurgt brugerne på DR3's Instagram-profil, hvordan de har ødelagt forholdet til deres ven. Svarene er vidt forskellige, men fælles for dem alle er, at deres venskab aldrig er blevet det samme igen. Jeg sagde, at hendes ufødte barn lignede en orm på scanningsbilledet. En grim orm... Kvinde, 20 år Kun to uger før vi skulle rejse, sprang jeg fra, fordi jeg havde fundet et arbejde. Hun blev rimelig såret, og i dag er vores venskab ikke det samme. Anonym, 19 år Jeg bagtalte hende på arbejdet, fordi jeg var jaloux. Amalie, 23 år Jeg kyssede med hendes lillebror i byen. Det var åbenbart et no go… Maria, 32 år Jeg var med til at ignorere en ven fra vennegruppen. Vi er stadig venner i dag, men ikke på den samme tætte måde. Konrad, 22 år Jeg delte deres nøgenbillede, fordi de delte mit. Mega modent. Anonym, 18 år Da min ven gik fra sin kæreste, tog jeg hendes parti i stedet for min vens. Senere fandt jeg ud af, hvor krævende hun faktisk er. Signe, 28 år Jeg kaldte hendes kæreste for en utro nar, der behandlede hende som skrald. Det er halvandet år siden, og vi snakker stadig ikke sammen, selvom vi er i samme vennegruppe. Lizette, 21 år Jeg kyssede med min bedste ven i byen, men kunne ikke gengælde hans følelser. Så på den måde ødelagde jeg vores fantastiske venskab. Cecilie, 25 år Jeg sagde, at han var en tøsedreng, fordi han lod sig styre af sin kæreste. Fyr, 27 år Jeg skældte min venindes kæreste ud og \"kastede\" ham ud af døren, fordi han prøvede at kysse mig. Kamilla, 19 år Jeg var der ikke nok for hende, da hendes kæreste havde kræft. Trine Jeg bekendtgjorde min kærlighed til hende, og hun følte ikke det samme. Anonym, 21 år Jeg blev kærester med hendes eks. Det ødelagde et virkelig godt venskab. Det har aldrig været det samme siden. Anonym, 30 år Vi havde sex. Så ville han være kærester, det ville jeg ikke. Det blev akavet. Lise, 31 år Jeg fik en kæreste, som var sygeligt jaloux. Han ville ikke lade mig se mine drengevenner, så jeg mistede kontakten til dem. Anonym, 23 år Jeg var sammen med hendes bedste ven, hvilket hun blev meget sur over. Men jeg kunne godt lide ham og blev ved med at se ham. Anonym Jeg fik børn, hvilket min bedste veninde gennem ti år ikke kunne rumme. Maria, 26 år Jeg kneppede en fyr, mens min veninde var i stuen og kunne høre alt. Anonym, 19 år Jeg blev så forelsket, at alle andre relationer blev ligegyldige for mig. Det gav bagslag, da jeg blev dumpet og pludselig havde brug for dem, jeg havde nedprioriteret. Monika, 21 år", "annotations": [], "meta": {}, "annotation_approver": null}
{"id": 674, "text": "Du har forladt den trygge rede. Tjener dine egne penge eller får SU. Lever et selvstændigt liv, hvor bestemmer. Kort sagt; du er flyttet hjemmefra. Men det er regningerne på mystisk vis ikke. Abonnement for dit Netflix, Sygeforsikringen Danmark, internet og kontaktlinser bor i mange tilfælde stadig hjemme hos mor og far. Det fortæller , som har svaret på, hvad deres forældre betaler for, som de egentlig selv burde betale. Er du en af dem, der stadig får hjælp af mutti? Så bare rolig; du behøver faktisk ikke have (så) dårlig samvittighed. For det kommer dig også til gode senere hen, viser en fra Vive - Det Nationale Forsknings- og Analysecenter for Velfærd - fra 2018. - De unge, der modtager meget hjælp (fra deres forældre), trives bedre end unge, der modtager mindre hjælp, lyder det i analysen, der er baseret på årgang 1995-børn. Vi bringer 20 af jeres svar her, og konklusionen er den samme: Husk lige at få sendt en takkebesked til din mor og far. Min mor betaler min telefon, mit buskort, og vi deler lånet til min lejlighed på 600.000 kroner. Sofie, 23 år Mine forældre betaler min husleje - lidt som en undskyldning for, at de er skilt. Den er på 3.400 kroner, så de betaler 1.700 kroner hver. Det lyder så forkælet. Nikoline, 19 år Min far har betalt mit kørekort og køber mig en billig bil. Den kommer til at koste under 30.000 kroner. Mest fordi det lidt er en \"nødvendighed\" med bil i udkantsdanmark. Katrine, 18 år Min mor betaler for al min musikundervisning, selvom jeg er 19 år og selv tjener penge. Fyr, 19 år De betaler en tredjedel af den ekstra behandling, jeg får på grund af min rygsygdom. Mine regninger ligger på cirka 3.000 kroner om måneden - det er meget, meget dyrt for en studerende. Maria, 25 år Min mor tilbyder at betale for stort set alt, men jeg prøver som oftest at sige nej tak. Sidst sagde jeg ja tak til et par Marshall-høretelefoner. I går sagde jeg nej tak til, at hun skulle overføre penge til mig, noget hun ofte tilbyder, fordi jeg er begyndt at studere. Anonym, 23 år Min far betalte bogudgifter for 8.000 kroner, da jeg læste på universitetet. Anonym Min mor betaler alle mine forsikringer. Det er lidt pinligt, for jeg er 26 og selv mor. @emmaagersoe Mine forældre betaler for et privat gymnasium. Jeg skal gå der sammen med en veninde, hvis forældre ikke vil betale, så hun skal søge job og spare sammen. Jeg føler mig lidt som et curlingbarn. Anonym De har betalt halvdelen af mit kørekort (cirka 6.000 kroner), fordi jeg sidder stramt i det, selvom jeg er 28 år. Jeg har været for længe om at uddanne mig. Vibeke Mit fitness, min mobil og min parkeringsplads til 500 kroner om måneden. Karina, 22 år Mine forældre betaler min psykoterapi. Jeg burde kunne tage ansvar for eget mentalt helbred, men ventetiderne hos psykologer er tårnhøje, og den private sektor er pissedyr for studerende. Jens, 23 år Min mor hjælper med at betale mad, mobil og internet hver måned. Jeg bor sammen med min kæreste i en lejlighed og synes, det er pinligt ikke selv at kunne betale de ting. Nick, 19 år Mine forældre har betalt indskud for alle tre lejligheder, jeg har boet i. Anonym, 22 år. Min mor køber jævnligt nyt tøj til mig og kæresten, bare når hun lige har lyst eller ser noget, der er pænt. Sidst var det en trøje til mig og et par bukser til min kæreste. Engang imellem får vi også lidt til brændstof. Mia, 24 år Mine forældre betaler mine psykiatri-konsultationer. Det synes jeg ærligt er fint nok. De koster over 1.000 kroner for 20 minutter, og jeg er 23 og på SU. Anonym Min mor betaler mit kontaktlinse-abonnement. Min søster og far har et fint syn, så derfor mener min mor, at hun har givet mig min synsfejl og vil gerne betale omkostningerne. Den logik er jeg med på. @pammathilde, 25 år Min mor betalte helt uden diskussion for en ny computer og mobil, da de gik i stykker. Min far betaler et beløb hver måned, så jeg ikke behøver at tage et arbejde i løbet af gymnasiet. Marie, 18 år Min mor betaler for Sygeforsikringen Danmark, mens min far betaler for Netflix og mit mobilabonnement. Når jeg begynder at studere, kommer de også til at støtte mig med 2.000 kroner om måneden. Anonym, 21 år Min mor tilbyder hele tiden økonomisk hjælp med alt, men jeg har svært ved at tage imod hendes penge. Jeg føler, det er nedværdigende, og at jeg skal \"please\" hende mere, hvis jeg tager imod. Morten, 24 år", "annotations": [], "meta": {}, "annotation_approver": null}
{"id": 675, "text": "Jeg kan tydeligt huske opkaldet. Det er en sommerdag, og min kæreste og jeg har været i byen til klokken 5 eller 6. Vi ligger i hans soveværelse og har ikke hørt de cirka 25 ubesvarede opkald på min telefon. Jeg hiver fat i ham, og vi går ind på hans Facebook-profil via min telefon. Der er vildt mange, der har skrevet, og vi kan se, at hans coverbillede er et nøgenbillede af mig. Profilbilledet er endnu et nøgenbillede af mig, og der ligger en sexvideo med os i hans feed. Han mistede sin telefon i byen om natten, men vi blev enige om, at der ikke var nogen grund til at gå i panik, for telefonen var gået ud, og man skal jo bruge en kode for at komme ind på telefonen. Men der er åbenbart nogen, der har fået adgang til telefonen og min kærestes Facebook-side og besluttet at dele en af vores sexvideoer. Da jeg ser det, bliver jeg ramt af skyld og skam og tænker: Hvad kommer folk ikke til at tænke om mig? Men jeg tænker også, at jeg har nogle gode venner, og at de nok skal hjælpe mig med at komme igennem det. Så vi sletter billederne og videoen og lægger os til at sove igen. Da vi kommer ned på vores stamcafe dagen efter, forventer jeg at blive mødt med krammere og trøstende ord, men vi bliver vi mødt med klapsalver. \"Der kommer tv-stjernerne\", råber de. Mange af menneskerne på caféen er min kærestes venner, og jeg kender dem rigtig godt og stoler på dem, så det er virkelig ubehageligt at blive mødt på den måde, men jeg griner og spiller med på den der idé om, at det hele bare er sjovt. Jeg bliver vildt forvirret, fordi jeg selv føler, at det er sindssygt grænseoverskridende, men åbenbart sjovt for andre. Og jeg bliver mødt med en opfattelse af, at det er min egen skyld, at videoen er blevet delt. Jeg forstår ikke, hvorfor de kan gøre grin med noget så sårbart. Det kunne jeg aldrig selv drømme om at gøre. Jeg tænker, at mine nærmeste venner og familie ikke har set videoen, ellers ville de nok have ringet. Så jeg vælger ikke at sige noget til dem. Reaktionen på caféen får mig til at lade være. Der sker så meget andet i den periode af mit liv, og min far er lige død, så jeg har det ret hårdt og vælger at skyde episoden med sexvideoen og caféen hen. Jeg ved jo ikke, hvem der har delt videoen, så der er ingen syndebuk, jeg kan vende min vrede imod. I stedet forsøger jeg selv at kæmpe mig ud af den uretfærdighed, jeg føler, der er sket. Og jeg gør det ved at lukke helt ned for den del af mit liv. Min kæreste og jeg går fra hinanden, og jeg har ikke været på den café eller talt med de mennesker siden den dag. Jeg er ellers kommet der i flere år og har meget historie med dem, men den episode gør, at jeg går i flyverskjul. Men jeg er stadig ked af det, der skete. Og den måde, jeg reagerede på. Jeg skulle have sagt fra over for dem, der bare syntes, det var sjovt og ikke kunne se, at det var så grænseoverskridende for mig. Hvis jeg kunne gå tilbage til 23-årige Paulina, ville jeg ruske hende og sige, at det ikke var hendes skyld, og at hun ikke skulle have lyttet til alle dem, der sagde, at hun selv var ude om det. Og jeg ville sige til hende, at hun skulle have anmeldt alle dem, der delte og likede videoen. Jeg skulle have gjort noget ved det, så såret ikke åbnede sig igen, som det gør nu. Jeg har været sammen med min kæreste i halvandet år, men først fortalt det til ham nu. Det blev jeg nødt til, inden jeg fortalte historien til DR. Han blev vildt ked af det på mine vegne. Ligesom min søster gjorde. De har givet mig noget af den kærlighed, jeg ikke fik, da det skete. Hvis jeg havde fået den omsorg dengang, kunne jeg også have arbejdet med det. Men jeg konkluderede, at det var min egen skyld, fordi det var det, alle sagde. Og jeg talte aldrig med min kæreste om det. Det hang som en sort sky over os og var helt sikkert med til at ødelægge vores forhold. Hvis jeg kunne gøre det om, så ville jeg ikke have grinet, da jeg kom ind på caféen. Jeg skulle være blevet vred over deres reaktion. Det ville jeg blive, hvis det skete i dag. Og jeg kan blive så ked af det, når jeg tænker på, at sådan noget måske kan ske for min datter, når hun bliver stor. Jeg har i lang tid ladet være med at lave sexvideoer eller nøgenbilleder, fordi der skete det, der skete. Men det bør man da kunne gøre, hvis man har lyst til det. Og man bør kunne gøre det uden at frygte for, at alle mulige andre skal se noget så intimt og sårbart og dele det med andre for at få lidt underholdning ud af det. Jeg har ikke noget at skamme mig over. Det ved jeg nu. Og det, at jeg har fået delt en sexvideo, skal ikke være en del af min historie. Det vil jeg ikke have, for det tog så hårdt på mig. Så jeg har lagt det bag mig. Når jeg møder nogle af dem fra caféen, ignorerer jeg dem fuldstændig. Jeg er bange for, at de kun tænker på den sexvideo, når de ser mig, og jeg bliver ked af det, når jeg ser dem. Og vred over, at de ikke forstod mig. Men de skal ikke have lov til at såre mig. Jeg har ikke lyst til at blive konfronteret med dem, hvis de ikke er kommet videre og stadig synes, at det var okay, det de gjorde. Det ville gøre mig virkelig vred og ked af det. Hvis du får delt en sexvideo mod din vilje, så husk, at det aldrig er din egen skyld. Jeg har hørt en af dem, der delte sexvideoen med min ekskæreste og mig, sige, at vi var nogle lidt vilde personligheder, og at det derfor var okay at dele videoen. Det kan da godt være, at jeg er lidt vild i det, men det gør det da ikke mere lovligt at lægge en sexvideo op med mig. Og det betyder da heller ikke, at jeg selv er skyld i det. Det er jo fuldstændig sindssygt at bruge det som undskyldning. Det er jo det samme som at påstå, at det er okay at voldtage en kvinde, fordi hun går udfordrende klædt. Det er aldrig okay at dele andres private videoer. Lige meget hvem der er på videoen.", "annotations": [], "meta": {}, "annotation_approver": null}
{"id": 676, "text": "Det allestedsnærværende coronavirus har tvunget mange af os til ufrivilligt at forlade det åbne kontorlandskab og kollegaerne i mindst 14 dage. Afløseren er hjemmekontoret i privaten, som man i mange tilfælde nu deler med sin partner. Det betyder, at flere af os nu går op og ned ad vores partner i stort set alle døgnets timer. Væk er muligheden for at smutte på arbejde og få en tiltrængt pause, når kæresten er irriterende. Netop irritationsmomenterne i hverdagen begynder måske at vise sig nu - en lille uge efter at statsminister Mette Frederiksen gjorde klart, at mange arbejdspladser for en periode ville lukke ned. Så hvad gør man, når ens partner er ved at gå én på nerverne? Og hvad kan man gøre, for at coronakrisen faktisk kan blive til en fordel for parforholdet? Det har vi spurgt parterapeut Mette Wimmelman Rosenvel om, som herunder kommer med seks tips og råd til at få parforholdet til at overleve coronakrisen. - Det er en rigtig god idé, at I sætter jer ned sammen og får forventningsafstemt. Hvordan skal jeres hverdag være nu under denne krise? - Den ene part kan måske tænke: \"Det er dejligt, at vi nu har en masse tid, og så skal vi lave en masse ting sammen, være nærværende og hygge os\", mens den anden part måske tænker: \"Dejligt, nu har jeg tid til at få ryddet op i skuret\". - Hvis man ikke får afstemt med hinanden, så kan der hurtigt opstå nogle gnidninger og misforståelser. Og det skal I være opmærksomme på - specielt når I nu pludselig skal tilbringe så meget tid sammen. - Sørg for at få lavet nogle aftaler med hinanden om, hvordan jeres arbejde skal tilrettelægges, og hvornår I har kontortid, så man hver især kan være 'fredet' i en periode. - Og husk også at få snakket om, hvordan I gerne vil bruge tiden sammen. - Som par skal man huske, at man har forskellige behov for luft fra hinanden. Acceptér, at din partner har mere brug for luft end dig selv. Eller omvendt. - Det handler ikke om, at I ikke vil hinanden - det handler om, at der kan være forskellige behov for, hvor meget vi kan være sammen. - Giv lov til at trække timeout-kortet, når den ene af jer har brug for at være lidt sig selv. Det er fuldstænsig legalt at trække sig, gå ind i et andet rum og fordybe sig i en bog. Eller gå en tur alene. - Coronakrisen er ikke i sig selv en krise for parforholdet, men de konflikter og underliggende problemer, der er i parforholdet i forvejen, kan blive forstærket, når vi pludselig er tvunget til at forholde os til hinanden 24 timer i døgnet. - Hvis der oveni er bekymringer om økonomi, job eller sygdom, så kan parforholdsproblemerne forstærkes yderligere, fordi vores stresstærskel bliver lavere, når vi er pressede. Der skal simpelthen mindre til at trigge os. - Derfor er det utroligt vigtigt, at I snakker med hinanden om jeres bekymringer. Vend jer mod hinanden. De par, der gør dette, oplever at komme tættere på hinanden, fordi de støtter og hjælper hinanden. Og så kan man komme styrket ud af denne krise. - I skal ikke vende jer væk fra hinanden eller prøve at løse problemerne hver for sig og gå med det selv. Så er der en risiko for, at der opstår mere distance - og deraf større irritation. - Husk på, at det i alle situationer altid er godt at tale sammen - uanset om man står i en krisesituation eller ej. - Der er ingen tvivl om, at det her også er en unik mulighed for at bryde nogle af vores vaner og mønstre. Tiden sammen, som mange af os sukker efter i hverdagen, har vi nu ufrivilligt fået. - Brug derfor tiden på hinanden - og vær nysgerrige. - Giv din partner noget udelt opmærksomhed, for nu er tiden der til det. Læg skærmene væk, lav en god middag og prøv at genopdage din nysgerrighed. Spørg ind til din partner, og lad som om det er første gang, I mødes. Det er en super god øvelse. - For i den travle dagligdag kan man hurtigt komme til at mene, at man kender sin partner ind og ud, og derfor glemmer vi at være nysgerrige på hinanden. Det kan få ens partner til at føle sig svigtet, fordi de ikke oplever, at man interesserer sig for dem. - Fokusér på de ting, du sætter pris på. Nogle gange tager vi de gode ting for givet, fordi det er blevet en vane. Det er de små ting, vi nu skal huske på. - Tænk på, hvor fantastisk det egentlig er, at din partner synger godnatsang for jeres datter. - Eller hvor skønt det er, at din partner altid husker at putte sukker i din kaffe. - Ros og anerkend. Det er virkelig vigtigt. For når vi fokuserer på alle de ting, vi er taknemmelige for, så styrker vi vores relation. Og husk at få det sagt højt. - Find en komedie på tv’et og se den sammen, eller spil et sjovt spil. Man kan også lege tagfat rundt om bordet sammen med ungerne. - Det er såre simpelt: Få noget leg og sjov ind i hverdagen. For når vi griner, udløser det endorfiner, og det skaber en større følelse af glæde og tilhørsforhold. - Det samme sker, når vi krammer, kysser og dyrker sex. Det styrker tilknytningen og følelsen af at høre sammen. Og det kan afbøde rigtig mange irritationer over små hverdagsting. - For vi er langt mere overbærende, når vi føler os forbundne. Og samtidig dæmper grin og berøring også følelsen af uro og frygt.", "annotations": [], "meta": {}, "annotation_approver": null}
{"id": 677, "text": "'Alle skoler og institutioner skal lukke ned i 14 dage'. Sådan lød det fra statsminister Mette Frederiksen (S) for godt en uge siden, da hun så at sige lukkede det halve af Danmark ned. Coronavirusset spreder sig med lynets hast, og det har tvunget børn og voksne til at blive hjemme og indendørs. Så meget som muligt i hvert fald. Men ikke alle har mulighed for at holde deres børn hjemme. Derfor skal nogle institutioner stadig holde åbent for nødpasning - en nødløsning for de forældre, der ikke kan passe deres børn hjemme. Men hvordan forklarer man små børn, hvor de andre børn er henne, og hvorfor de hele tiden skal vaske hænder og ikke må sidde tæt ved bordet til frokost? Det er nogle af de dilemmaer, som pædagogen Lisa Bruun står I, når hun nødpasser børn fra Aarhus-området. Her rapporterer hun til DR fra torsdagens nødpasningsvagt: Dagligdagen er vendt op og ned i institutionen Tumlehøjen i Aarhus V, hvor 28-årige Lisa også arbejder til daglig. Normalt går der cirka 80 børn på institutionen. I dag er der tilmeldt fem til nødpasning. Børnene kommer fra flere forskellige institutioner, men bliver samlet her i Tumlehøjen. De er her, fordi deres forældre også er kaldt på arbejde - ligesom Lisa. Normalt ville der være dækket et hyggeligt morgenbord med lune boller og tykmælk til de børn, der bliver afleveret tidligt, men i dag er der stille. Det er surrealistisk. Normalt vasker børnene hænder inden mad og efter en tur på legepladsen, men i de her dage er det oppe på en syv-otte gange om dagen. De nye regler om maksimalt ti i en forsamling gør, at man har skåret ned på de ansatte, der møder ind i huset. Derfor er de kun lige akkurat nok til at holde institutionen åben i det tidsrum, hvor der kommer børn. I dag er de to pædagoger og medhjælper. Forældrene virker ikke overbeskyttende, men taknemmelige for, at de kan aflevere deres børn hos dem. Lisa og hendes kolleger prøver at snakke med børnene om, hvad der sker rundtom i verden, men det kan være svært, når det hele skal foregå i børnehøjde. De forsøger at holde sig til fakta, men holder sig alligevel fra den del, at der ligger danskere på intensivafdelingerne og i værste fald dør. Men det er noget helt andet, der undrer børnene allermest. Lisa selv er egentlig ikke bange for at blive smittet. Men hun er bange for at komme til at smitte børnene. Mærker hun det mindste sygdomstegn, vil hun ikke tøve med at melde sig syg, men at hun kan være smittebærer uden at have symptomer, holder hun sig fra at tænke på. Det kan hun bare ikke lade sin arbejdsdag styre af. For så kan hun ikke passe sit job. Som pædagog er der især én af corona-forhåndsreglerne, som ikke er nemme at overholde: At undgå kontakt. Børn og pædagoger skal kunne kramme og holde i hånden. Alt det, som myndighederne nu fraråder. Den tætte kontakt kan ikke undgås. Heller ikke, når Lisa som i dag har skullet trøste to børn, der stødte sammen på legepladsen. For Lisa er det både en uvant og absurd situation at skulle nødpasse. Den følelse rammer hende flere gange om dagen. Særligt når hun slår dørene op til en helt tom institution, og ingen børn løber hende i møde. I starten havde hun ligesom mange andre taget let på det og sagt til en kollega, at regeringen næppe ville lukke institutionerne ned. Dagen efter gjorde de netop det. Det er let at føle sig magtesløs i kampen mod coronavirussen, men for Lisa giver nødpasningen følelsen af at have noget at handle på. Så hun gør det gerne. Også ligeså længe det varer.", "annotations": [], "meta": {}, "annotation_approver": null}
{"id": 678, "text": "- Når min far blinkede, betød det ja. Når han kiggede fra side til side, betød det nej. Hvis han skar tænder, var der noget galt. Sådan kommunikerede 18-årige Kristian Larsen med sin far i den sidste tid, mens faderen stadig var i live. Til sidst kunne han ikke engang skære tænder mere. - Min far stoppede med at snakke i sommerferien 2017, da han fik sin respirator. Jeg savnede, at jeg bare kunne komme ind ad døren og sige hej, og han svarede hej. Nu savner jeg hans sjove vittigheder, siger han. For seks år siden fik Kristians far konstateret ALS. Det er en frygtelig form for muskelsvind, hvor musklerne i hele kroppen lammes på ret kort tid. Sygdommen kan ikke behandles. Den 28. september sidste år døde Kristian far. Kristians fars sygdomsforløb og død blev en hård slutning på en barndom fyldt med skænderier, skilsmisse og alkohol. Både mor og far drak for meget, og da Kristian blev teenager, begyndte han at køre i samme bane med druk, hash og hårde stoffer. Det hele kulminerede i 2017, da faren mistede evnen til tale, og to betjente kom og hentede Kristian og tog ham med på et misbrugshjem. Lige der besluttede han sig for aldrig at røre stoffer igen. Også fordi han ville vise sin far, inden det var for sent, at han kunne holde op. I den svære tid hjalp det Kristian at fotografere. Det er en passion, han har haft, siden han som femårig rendte rundt med forældrenes kamera. - Når jeg er ude og tage billeder, er det et slags frirum, hvor jeg kan få lov at udtrykke mig selv på en måde, hvor jeg ikke har brug for at snakke. Her kan du se Kristians egne billeder og få indblik i hans tanker fra den svære tid før og efter hans fars død.", "annotations": [], "meta": {}, "annotation_approver": null}
{"id": 679, "text": "Golddigger! Eller hvad med \"sugardater\"? Tanken har måske strejfet dig, når du har set en ung kvinde hånd i hånd med en tydeligt ældre mand - altså medmindre \"gamle gris\" er det første, der er faldet dig ind? Men nu skal det handle om kvinderne. Altså de unge kvinder, som bevidst går efter mænd, der er markant ældre end dem selv. Hvis det havde været omvendt, hed det \"cougars\" og \"cubs\", som . I den her artikel kalder vi det i mangel på bedre ord... unge kvinder, der godt kan lide ældre mænd. Herunder fortæller ti kvinder, hvorfor de foretrækker mænd med flere år på bagen og rynker i ansigtet. Og nej, det handler ikke kun om sex. Og slet ikke om penge. - De har en anden selvtillid til at rive mig rundt, som mænd på min egen alder bare ikke har. Jeg foretrækker helt klart mænd, der er 35 og op. De har et glimt i øjet, jeg virkelig sjældent finder hos yngre mænd. - Det er dog meget vigtigt for mig, at han tager sig af sig selv og går op i at holde sig fit og tage sig af sin krop. Kropsbehåring er også et kæmpe plus, klassisk skovhuggerimage, måske forklædt som business-mand, er et kæmpe hit. - Ældre mænd er mere mentalt stimulerende, og jeg foretrækker veluddannede mænd, som kan udvide min horisont. Jeg føler mig også værdsat på en anden måde, når jeg er sammen med ældre mænd. - Jeg vil kunne få en 35-årig på en hvilken som helst dag, men de har ikke lige så let ved at få en kvinde på 18 år. Derfor er de taknemmelige og værdsætter mig, når vi er sammen, og man kan næsten se julelysene komme frem i deres øjne. Der er, modsat fordommene, intet økonomisk formål med at date ældre mænd for mig. - De har mere erfaring og er mere seriøse og direkte. Fyre på min alder (18-20) er tit bare \"fuckboys\", som ikke ved, hvad de vil. - Modne mænd ser ikke ens skavanker. Deller, dobbelthager og så videre. For de fleste over 30 år er det lækkert nok. Det gør, at jeg slapper mere af i en seksuel situation og ikke tænker over, hvordan jeg ser ud, og hvad der nu lige hopper. Det er rart og gør, at jeg tør udfordre og blive udfordret. - Min ekskæreste er 36, men det seneste år har jeg haft kortere og længere romancer med mænd omkring 50. Mænd i den alder har oftest fået børn, og det giver dem en anden dybde, og de er heller ikke bange for at sige, hvad de vil have. De fleste af dem har også opdaget, at sex er langt mere spændende, hvis det ikke bare er en jagt på orgasmer. Jeg føler mig mere sexet med ældre mænd. Jeg føler mig ung, stram og fast, og det er nemmere for mig at slappe af i det. - Et fællestræk for de mænd, jeg dater, er også, at det er meget succesfulde mænd, men det er ikke sugardating. I nogle tilfælde har jeg brugt flere penge end vedkommende. Der er bare noget sexet ved en mand, der har brugt sit talent, været disciplineret og slidt for at kunne nyde. Jeg tror, det er noget urinstinkt, måske. Ældre mænd hviler i sig selv og tager alting med en anden ro end de unge mænd. - Jeg ser en mand på 36 i øjeblikket, men jeg ville ikke have et problem med at være sammen med en mand, som er endnu ældre. Tværtimod. - Jeg føler mig enormt tiltrukket af den etablerede og stabile ro, som en ældre mand har over sig, og jeg synes for det meste, at mænd på min egen alder er uinteressante. Jeg ville ønske, jeg kunne være mere åben over for min familie, men jeg er superbange for, at de vil dømme mig. - Jeg har de seneste år set en mand i start-50'erne ugentligt, og jeg ses jævnligt med andre mænd, der er mellem 30 og 50. Jeg elsker den ro, de mænd har. Og jeg elsker, at de vil gøre næsten alt for at gøre mig tilfreds. De er ikke så kropsforskrækkede længere, og hvem kan stå for sølvstænk i håret? - Deres livserfaring gør, at de rummer meget mere, og de er sgu ikke lige sådan at vælte af pinden. Egentlig tænker jeg, at vi seksuelt komplimenterer hinanden godt med et aldersspænd, for mændene har mange års erfaring og er sjældent fastlåst i deres forståelse af sex og eventuelle tabubelagte feticher. - Jeg foretrækker ældre mænd, fordi de ved, hvad de laver. Der er ingen usikkerhed, men bare ren nydelse. De ved, hvad de vil have, og de tager det. Det er fantastisk! - Jeg vil helst date mænd, der er ældre end mig selv, og det skyldes helt stereotypisk, at \"mænd\" på min egen alder ofte er useriøse i forhold til at give mig en god oplevelse i sengen. - De er derudover emotionelt umodne og kan ikke selv finde ud af, om de er færdige med at løbe hornene af sig. Jeg søger ikke altid en fast partner, men jeg søger altid ærlighed omkring intentioner og muligheder. Det kan unge mænd ikke give mig. - Jeg dater primært mænd, der er cirka 20 år ældre end mig. Dog er en af mine faste partnere 64. Vi har været sammen i halvandet år, og han har virkelig ændret mit liv på en positiv måde. Jeg bliver ved med at date ældre mænd, fordi de har erfaring og autoritet, men også fordi de ved, hvad de vil og ikke er bange for at sige det. Kommunikationen er langt tydeligere, og det var præcis, hvad jeg manglede fra mænd på min egen alder. - Når jeg tager i byen med mine veninder, kan jeg sidde og kigge mig rundt i baren på alle de jævnaldrende mænd og tænke \"hvad laver jeg her\". De har hverken intiativ nok, erfaring nok eller nok autoritet. Det er for nemt at sno dem om min lillefinger og få det, jeg gerne vil have, og så forsvinder spændningen og gnisten. Det bliver kedeligt og forudsigeligt. Når det er sagt, skal jeg ikke udelukke, at den perfekte jævnaldrende mand kan komme forbi og feje benene væk under mig, men det er ikke noget, jeg er på udkig efter, og ikke noget jeg regner med.", "annotations": [], "meta": {}, "annotation_approver": null}
{"id": 680, "text": "Hvordan ville du reagere, hvis din ven pludselig begyndte at opføre sig anderledes, lod være med at dukke op til forelæsninger, og du fandt ud af, at hun havde fået diagnosen skizofreni? Normalt ville du bare skrive en besked eller ringe op, men kan du det, og hvad skal du overhovedet sige? Kan du tillade dig at spørge ind til, hvad der sker i hendes hoved? Og har du ikke set i 'Fight Club', at personer med skizofreni tror, de er flere personer? Det kan være svært at vide, hvad du skal gøre, hvis din ven er en af de cirka , der har fået stillet diagnosen skizofreni. Vi har derfor spurgt Andrea, Ida og Line Marie, der har skizofreni, hvordan man er den bedste ven for dem. Og den værste. Andrea hørte første gang en stemme, da hun var seks år. Det var en barnestemme, og hun følte ikke, at der var noget galt, hun følte sig bare anderledes. Men dagen før hun fyldte 15, døde hendes far efter et kort sygdomsforløb, og det tog meget hårdt på hende. Kort efter kom den første synshallucination, og så viste Mørkemanden sig. Hun sagde intet til nogen, før hun blev diagnosticeret som 19-årig, da hun gik i 3.g. Jeg har det lidt svært med ordet \"skizofreni\", for jeg synes, det lyder så voldsomt. Det er lidt et farligt ord, så jeg foretrækker at sige \"jeg hører en stemme i mit hoved og ser ting, andre ikke kan se\". Der er noget lidt dystert over sygdommen, og derfor fungerer det bedst med lidt humor. Jeg er en positiv person, og hvis det bliver for alvorligt, bliver det sgu kedeligt i længden. Så hvis mine studiekammerater spørger, hvorfor jeg får tilskud til SU, svarer jeg \"fordi jeg er syg i hovedet\" med et grin. Og så siger jeg \"ej, jeg har bare skizofreni, men jeg bider ikke, og jeg er mega åben om det\". Lad være med at spørge ind til Mørkemanden. \"Nå, hvordan ser han ud, og hvornår har du sidst set ham\". For det kan godt trigge, at han kommer frem. Det samme med stemmen. Hvis min veninde siger \"ej, hende din stemme skal bare holde sin kæft\", bliver stemmen bare værre. Der er dem, der siger \"jeg gad godt prøve at have det ligesom dig\", og det kan godt irritere mig. Måske kunne det være spændende at prøve i to minutter, men jeg lover dig, det ikke er noget, du vil have. Lad være med at spørge \"hvad hedder din personlighed?\" eller \"hvilken personlighed er du så nu?\". Skizofreni har intet med personlighedsspaltning at gøre. Det værste er, hvis du taler ned til mig og siger, det er synd for mig. At være åben og nysgerrig. Spørg, hvordan jeg har det, og så kan jeg selv vælge, hvad jeg vil svare. Et godt spørgsmål kan være \"ikke for at presse på, men jeg er meget nysgerrig. Har du lyst til at svare på det her spørgsmål?\". Eller \"er der noget, jeg kan gøre?\" Ida var 17 år, da hun hørte stemmer første gang. Som regel én, nogle gange flere. Så begyndte hun pludselig at høre folks negative tanker om hende, når hun gik en tur eller sad i tog. Da Djævlen første gang dukkede op på hendes skulder, var hun 19 år og blev indlagt med paranoid skizofreni. Han har været der lige siden, også selv om hun tager medicin, og hun kan både se, høre og mærke hans kløer. Det er ikke noget af det første, jeg siger, når jeg møder nye folk. Ikke fordi jeg holder det hemmeligt, og hvis folk spørger, svarer jeg. Men ellers bringer jeg det ikke op, fordi jeg ikke ved, hvilken reaktion jeg får fra folk. Nogle kigger væk og vil ikke have øjenkontakt, og det er bestemt ikke behageligt, når jeg kan se, at folk ændrer syn på mig, når de får det at vide. En ven skal ikke sige, at jeg skizofren. Nej, jeg skizofreni, men Ida. Men selvom jeg er meget andet end min sygdom, er sygdommen også en del af mig. Så hvis du lader som ingenting, kommer jeg selv til at føle, at du ikke vil have noget med den del af mig at gøre. En, der lytter, men ikke går ind og leger behandler og forsøger at løse problemet. Og så er det vigtigt for mig, at mine venner ser mig som andet end en, der har en sygdom. Jeg ved, det kan være en svær balance at være en god ven. Måske kan du spørge \"har du det bedst med, at jeg spørger til det, eller vil du helst selv sige til, hvis vi skal tale om det?\". Første gang, Line Marie hørte stemmer, var som 13-årig, da hendes el-tandbørste begyndte at tale til hende med en pigestemme. De begyndte at have gode samtaler, indtil en dag hvor pigestemmen talte til hende midt på gaden, uden hun havde tændt for tandbørsten. Stemmen, som plejede at være hendes ven, var blevet ond og bad hende om at skære og kradse i sig selv som straf. Så blev Line Maries syns-, føle og lugtesans angrebet, og hun har flere gange taget en overdosis piller - ikke for at dø, men for at få en pause fra det hele. I dag er hun medicinfri og lever med stemmerne. Hun har sprunget faldskærm i USA og vil ikke lade sig styre af sin skizofreni. Jeg finder en ekstrem ro i at mærke, hvis du er nysgerrig og oprigtigt interesseret i, hvordan jeg har det. Hvis du spørger af høflighed eller af pligt, kan det være lige meget. Du må gerne blive chokeret, når jeg fortæller om det, det er helt naturligt. Jeg vil meget hellere svare på tusind spørgsmål, end at du selv danner dine egne konklusioner. Hvis du ændrer måden, du ser mig på, efter du får at vide, at jeg har skizofreni. Hvis du ikke har en helt normal situationsfornemmelse. Men det værste er, hvis jeg kan mærke, at du har lyst til at spørge mig om noget, men ikke tør. Jeg vil føle mig så syg og forkert og vil blive paranoid over, hvad du tænker, og hvad du vil vide. Det vil ødelægge enhver relation for mig. En god ven for mig er, når min veninde bare ser mig som Line Marie med alle de ting, jeg indeholder. Det kan i perioder handle om en masse gode ting, men i andre perioder en masse dårligt. Bliv ved med at invitere mig med til ting, selvom jeg har sagt nej de sidste mange gange. Jeg er ikke i tvivl om, at de gode mennesker i mit liv har været med til at gøre, at jeg er så åben i dag.", "annotations": [], "meta": {}, "annotation_approver": null}
{"id": 681, "text": "'Nå, skal jeg lige vise dig, hvordan man gør?' En fyr var kommet hen til Tina Højager. Han stod også sammen med nogle kammerater i køen til diskoteket i København. Han ville vise hende, hvordan man kysser. Og det gjorde han så. 'Der er virkelig brug for noget træning', sagde han bagefter og grinte sammen med resten af sine venner. , tænkte Tina. Det var så ydmygende. Så nedværdigende. Hun var i starten af 20’erne og havde lige fået sit allerførste kys. Et medlidenhedskys! Det var ellers sjældent, at Tina gik i byen eller til fester. Hun stak ud, og folk lagde mærke til hende, ligesom fyrene i køen til diskoteket havde gjort. Tina blev født ti uger for tidligt og tilbragte de første tre måneder af sit liv i respirator. Ingen vidste, om hun ville komme til at leve eller dø. Leve skulle hun heldigivis, men den hårde start på livet havde sat sine spor, og da hun var fire år gammel, opdagede lægerne, at hun havde cerebral parese. Med andre ord: spastiske lammelser. Et handicap. Lige siden har Tina oplevet, hvordan det er at stå på sidelinjen. Til rundbold i folkeskolen, til festerne i teenageårene og på jobmarkedet i voksenlivet. Når 34-årige Tina kommer vraltende ned ad gaden, vender folk sig om efter hende. Hendes venstre ben er helt strakt, mens højre er bøjet. Ryggen er s-formet, og så skeler hun på venstre øje. Hendes balance er dårlig, og hun har nemt ved at falde. Hun burde bruge krykker eller en rollator, men gider ikke lade sig begrænse af den slags. Så hun lever med at vralte. Lidt som en pingvin, som hun selv siger. Og selvom beboerne i Esrum i Nordsjælland, hvor hun bor sammen med sin mand og to børn, nok har vænnet sig til synet, oplever hun stadig ofte blikke. Blikke, der borer sig ind i ryggen. - Det er nedværdigende at blive kigget på, som om jeg er en eller anden . Man kan jo godt se, at de står og tænker: ‘hvad sker der lige der?’. Og ligesom i mange andre sammenhænge, er det også sådan, hun oplever det, når hun kommer ind ad døren til en jobsamtale. - Jeg føler, de har stemplet mig allerede det øjeblik, jeg træder ind ad døren, også selvom de egentlig ofte har givet en relativ positiv feedback efter samtalerne. Tina har søgt på den anden side af 500 job, siden hun i 2013 blev færdiguddannet fra statskundskab med et 10-tal i sit speciale. Men det er stadig ikke lykkedes at overbevise en arbejdsgiver om at ansætte hende. I dag er hun på dagpenge. - Det er begyndt at gå op for mig, at der måske ligger nogle skjulte årsager bagved, som de ikke har lyst til at sige - og som de heller ikke må sige. For jeg oplever, at mit handicap betyder noget for dem. Og Tina er ikke er alene. Langt de fleste jobsøgende, der lever med et handicap, mener, at deres handicap har betydning for, at de ikke er kommet i job. Det konkluderer en ny rapport ’Fra uddannelse til første job – med handicap’ af Via University College og Pluss Leadership blandt andet. Rapporten viser samtidig også, at danskere med handicap på trods af relevante uddannelser har væsentligt sværere ved at finde job end danskere uden handicap. Særligt i det første år efter endt uddannelse. Tina har været ind og ud af løse ansættelser i årevis. Hun har taget jobkurser, været i virksomhedspraktik, løntilskud og haft vikariater. Men som hun sidder på femte år uden fast arbejde, har hun efterhånden svært ved at tro, at hendes handicap ikke spiller en rolle, når arbejdsgiverne igen og igen i sidste ende vælger hende fra. - Det er ubeskriveligt forfærdeligt. Jeg hader det. Det er pinligt at komme i sociale sammenhænge og sidde og fortælle, at jeg ikke har noget job. Jeg er jo flov over, at det ikke kan lykkes for mig. Det er ikke, fordi Tina nogensinde har fået at vide, at hendes handicap er skyld i, at hun ikke har fået jobbet. Det er mere en stærk fornemmelse, hun sidder tilbage med, efter mange afslag. ’Vi blev helt overrasket over, at du kunne mere, end vi havde regnet med. Vi vidste jo ikke, hvad vi skulle forvente’, er en af de kommentarer, der bidrager til den fornemmelse. Indimellem tror folk, at Tina fejler noget i hovedet, fordi hun ser ud, som hun gør. Men det er sjældent, at det ligefrem bliver sagt højt. Et par gange har folk udbrudt: ‘Gud, du er jo helt normal!’, men oftest er det noget, Tina fornemmer. Da hun var yngre, var det mange gange på grund af den måde, som folk talte til hende på. Helt overartikuleret og i en-stav-el-ses-ord, som om hun var et lille barn. Men Tina er ikke uintelligent. Det har hun brugt det meste af sit liv på at bevise. Det er vigtigt for hende ikke at blive set som et offer. - Jeg kan godt være klog og dygtig, selvom min krop ikke nødvendigvis giver udtryk for det. ’Det, man ikke har i benene, må man have i hovedet’, sagde Tinas mor altid til hende. Og selvom rådet til tider har føltes tungt på Tinas skuldre, har det også hjulpet hende at begrave sig i lektier og skolearbejde. Dér kunne hun finde succes og samtidig flygte fra en kropsfikseret virkelighed med drenge og fester. I 2013 færdiggjorde hun sin kandidat i statskundskab fra Københavns Universitet. Herfra lå verden åben. Troede hun. - Jeg havde aldrig skænket det en tanke, at det ville blive svært at finde job. Jeg kan da få job på lige vilkår med alle andre, tænkte jeg. Jeg kunne jo det samme som alle andre, så hvorfor ikke? Som jobsøgende med et handicap er man allerede fra start bagud på point i jobkapløbet, mener hun. - Jeg skal ikke blot sælge mig selv og overbevise arbejdsgiveren om, at jeg har kompetencerne til at varetage jobbet. Jeg skal også overbevise dem om, at handicappet ikke er en hindring for, at jeg kan løse opgaverne tilfredsstillende. Men Tina oplever slet ikke, at de anerkender hendes kompetencer. Når hun har været i praktik eller i et vikariat, bliver hun oftest sat til at lave manuelt arbejde, såsom at journalisere. Men det er ikke det, hun har taget sin kandidat i statskundskab for. - Det er, som om de ikke tror, jeg kan mere end det. Jeg ville jo ikke kunne tage sådan en uddannelse, hvis ikke jeg kan noget mere. Tina har ikke søgt job som kassemedarbejder i et supermarked, men kun fordi hun frygter, at det vil blive for hårdt for kroppen. Hun har dog søgt andre ufaglærte stillinger ved vikarbureauer og stillinger som kontorelev. Hun er helt holdt op med at skrive, at hun har et handicap, når hun sender jobansøgninger ud. Også selvom hun er blevet anbefalet at gøre det. - Hvis jeg skriver det, er der mindre sandsynlighed for at komme til jobsamtale. Jeg kan ikke forstå, hvorfor det er relevant, hvis jeg rent faktisk godt kan udføre de opgaver, der stilles. Hvorfor er det så vigtigt? De to-tre gange hun har skrevet det i ansøgningen, er hun ikke blevet kaldt til samtale. Hun skyder på at have været inviteret til i alt 20-25 jobsamtaler i den tid, hun har været ledig. Ligesom teenageårene er arbejdsløshed for mange sjældent en dans på roser. Men når man, ligesom Tina, tilmed også har et handicap, er det faktisk knap en dans. - Det hele bliver forstærket. Jeg har fysiske udfordringer, og så kan jeg heller ikke få job. Når Tina sidder hjemme i huset i Esrum, savner hun at have kollegaer og et job at stå op til om morgenen. Hun vil gerne ud og bidrage til samfundet og bruge det, hun har lært. For hende giver et job identitet og en følelse af at kunne bruges til noget. Noget hun tænker, at alle mennesker har brug for at føle. Også mennesker med handicap. Man burde i større virksomheder indføre handicapkvoter, ligesom man har kønskvoter, mener Tina. Det budskab forsøger hun at sprede gennem sin profil på LinkedIn. For ligestilling er ikke kun noget, der foregår blandt mænd og kvinder, og virksomhederne bør tage et socialt ansvar. - Det er ikke okay at parkere en gruppe uden for samfundets fællesskab. Alle har brug for at være en del af fællesskabet. Også selvom du har forskellige former for udfordringer. Hele livet er Tina blevet mødt af en frygt for det ukendte og anderledes. Den svære dans på arbejdsmarkedet minder på mange måder om teenageårene, hvor Tina oftest blev festernes bænkevarmer, som få talte til, og mange ignorerede. - Jeg har selv skullet bruge mange år på at acceptere mit handicap, men at få andre til at acceptere mit handicap er det sværeste. At få folk til at se mig som menneske i stedet for bare at se mig som en handicappet, der har skæve ben og skeler på øjnene. - Jeg skal hele tiden kæmpe for at få omverdenen til at forstå, at jeg faktisk godt kan noget. Det er en hård kamp. Efter en ydmygende start på kærlighedslivet uden for diskoteket i København fik hun som 25-årig sin første kæreste. Efter at have kæmpet sig gennem flere afvisninger på netdating var Thomas der pludselig. Og han var ikke bange for det anderledes. I dag er det Thomas og deres to børn, Fillipa og Mathias, der får hende op af sengen om morgenen. - Jeg priser mig selv lykkelig for, at jeg har dem, for ellers ved jeg ikke, hvad jeg skulle stå op for. Selvom Tina indimellem mister modet, ser hun stadig lyst på den kommende tid. Fremtidsdrømmene er nedjusteret lidt, og hvor hun engang drømte om at blive fuldmægtig i Social- og Indenrigsministeriet, drømmer hun i dag bare om et job. Et hvilket som helst job. Hendes handicap har også ført gode ting med sig, for de fysiske begrænsninger har tvunget hende til altid at tænke løsningsorienteret. - Jeg er fandenivoldsk. Hvis nogen siger, at jeg ikke kan, skal jeg nok vise dem det modsatte. Det er helt klart det, der har ført mig til, hvor jeg er i dag. Selv i perioder, hvor det hele er trist, har jeg en evne til at genopfinde mig selv. Og Tina har en klar bøn til alle arbejdsgivere. Nu er det på tide, at også genopfinder sig selv. - Lad være med at være angst for det fremmede. Tag en chance. Ansæt en med et handicap. Jeg tror ikke, man vil fortryde det. Vi vil gøre alt for at leve op til forventningerne. Det vil jeg i hvert fald.", "annotations": [], "meta": {}, "annotation_approver": null}
{"id": 682, "text": "Luk øjnene. Du kan måske lige ane meget kraftigt lys og nogle uskarpe silhuetter på nethinden, men ellers er alt mørkt. Til gengæld er du ekstra opmærksom på lydene omkring dig. Prøv at forestille dig, at det har været sådan i ti år. Du er 29 nu, og det billede, du har af dig selv i hovedet, er derfor et billede af dig selv med ungdommelig hud, hår og udstråling fra dit sidste teenageår. Som med et knips med en finger får du pludselig mulighed for at få synet tilbage, så du ser dig selv være ti år ældre. Det samme er dine venner, forældre, partner og eventuelle børn. Hele samfundet omkring dig har forandret sig, som den slags gør i løbet af et årti. Vil du have synet tilbage? Spørger man 29-årige Christian Jensen fra Hedensted, er svaret 'nej tak'. Han har én gang oplevet, hvordan det føles, når alt i livet bliver flået fra hinanden, så det skal bygges op forfra. Det vil han ikke igen. I august 2010 opdagede lægerne en tumor i hans hoved. Da den skulle opereres væk, blev synsnerven og forbindelsen til øjnene ødelagt af en indre blødning, så da han vågnede fra narkosen, var alt omkring ham sort. - Jeg plejer at sammenligne det med et gammeldags billedrørsfjernsyn. Skærmen er intakt, men antennen er bøjet, så der er ikke noget signal, siger han. Sådan starter historien om Christian, som på trods af sit handicap har gennemført en uddannelse som massør og fået fast job på en klinik i Ribe. Et fleksjob på 16 timer fordelt over tirsdag og onsdag. Dermed har han gjort det, mange andre med et handicap kun drømmer om. Rapporten 'Fra uddannelse til første job - med handicap', som VIA University College og Pluss Leadership netop har lavet, viser, at folk med et handicap trods relevant uddannelse har væsentligt sværere ved at finde arbejde end folk uden - særligt det første år efter dimission. Oven i og uafhængigt af synshandicappet døjer Christian med en hormonsygdom, der påvirker hans energiniveau, og han skal tage medicin fire gange om dagen for at fungere. Derfor har han ret til at få førtidspension, men han har aldrig overvejet at tage imod den, når han føler sig i stand til at passe et arbejde. Heldigvis er han ikke én af dem, der har skullet bøvle med 'systemet' for sine rettigheder samtidig med kampen for at finde tilbage til livet, og det er han taknemlig for. Han har fået den hjælp, han har haft behov for. Christian var 17 år, da han fik det første varsel om, at der var noget galt med ham. Det begyndte at flimre ude i højre side af hans synsfelt, men han spillede masser af fodbold, og han var et kraftbundt på banen, hvor han sjældent skånede sig selv. Flimmeret kom sikkert efter de utallige hovedstød, tænkte han, og prøvede at ignorere det. Han bestod også den obligatoriske synstest, så han fik sit kørekort og cruisede rundt i sin egen bil. Alt virkede perfekt udadtil, og hans hemmelighed var stadig én, han holdt for sig selv. Men i maj 2010 begyndte hans energiniveau at falde helt ekstremt, og han kunne uden problemer sove 18 timer i streg. Hans forældre undrede sig, men Christian afviste, at der var noget i vejen, når de spurgte. Han var bare en ung knægt, der elskede at gå i byen og hadede at stå op om morgenen. Som de fleste andre på den alder. Han fortalte dem ikke, at han i næsten to år havde været blind på sit venstre øje. Christians lillebror omkom i en ulykke fire år tidligere, og han ville skåne sine forældre for bekymringen. Familien skulle ikke igennem flere nedture, tænkte han, og det gav mening for ham dengang at holde det hemmeligt. Derfor kontaktede han heller ikke lægen, selvom han googlede sig frem til, at der være noget alvorligt galt. - Jeg gjorde det allerværste ved at tie stille. Både over for mine forældre og ved ikke at gå til lægen. Det kan jeg godt se i dag, men det er ærlig talt ikke noget, jeg bruger energi på at tænke over. Sådan er min tilgang til livet - lad være at bruge kræfter på noget, du ikke kan ændre. Acceptér det og kom videre. Christian var i lære som tømrer, og det blev pludselig hårdt at udføre det fysisk hårde arbejde, når energiniveauet var så lavt. Han sagde til chefen, at han døjede med ondt i maven, og så blev der ikke stillet spørgsmål til, hvorfor det tog ham 15-20 minutter at være på toilettet. I virkeligheden lå han derude ved siden af kummen og sov, til alarmen på hans telefon vækkede ham og tvang ham videre med arbejdet. Det skete fire-fem gange om dagen. Til sidst blev der ringet til Christians mor, og han kom endelig til lægen i august. Lægen delte bekymringen, og hun bestilte tid til en hurtig MR-scanning, der blev lavet på regionshospitalet i Horsens to dage senere. Den viste, at han havde en tumor på størrelse med en tennisbold siddende i hovedet. Formentlig medfødt. Sådan én vokser i takt med kraniet, men når det stopper med at vokse i de sene teenageår, fortsætter tumoren, til der ikke længere er plads. Så begynder balladen. - På en måde faldt mine skuldre ned, da de fandt den tumor. Jeg fik en følelse af, at det nu ikke længere var mit eget ansvar at klare mig igennem alt det her, ligesom jeg havde gjort indtil da. Nu overtog de professionelle kontrollen, siger Christian Jensen. Christian blev hasteopereret på Rigshospitalet i København, hvor en kirurg fjernede tumoren. Den var heldigvis godartet, men operationen resulterede altså i en ødelagt synsnerve, så han også blev blind på højre øje. Men han græd ikke. Heller ikke da medicinens sløvende effekt aftog, så han kom til sig selv og forstod situationens alvor til fulde. Først da han kom hjem, ramlede det hele i det sekund, han gik ind på sin afdøde lillebrors værelse. - Jeg blev overvældet af så mange følelser på én gang, at jeg knækkede totalt sammen. Pludselig var det hele bare for meget. Jeg tænkte på, om jeg ville overleve. Om jeg ville få en hjerneskade. Hvordan mit liv kom til at se ud fra nu af. Ville jeg få en uddannelse, et arbejde og en familie? Det var rart på den måde at lade det hele komme ud. Han følte sig lettet bagefter. I marts 2011 tog Christian hul på et nyt kapitel. Han flyttede fra barndomshjemmet i Ørum ind på et værelse på Instituttet for Blinde og Svagsynede i Hellerup, hvor han skulle lære at klare sig selv. Det betød farvel til resterne af det gamle liv og goddag til fremmede omgivelser og en hverdag med læger, pædagoger, psykologer og andre blinde omkring sig hele tiden, som han kunne snakke med. De andre blinde delte hans frustrationer, og de hjalp hinanden videre mod målet om et liv som uafhængig af andres hjælp. Christian skulle lære det meste forfra, og det var ikke nemt. For hvordan laver man mad, når man ikke kan se komfuret? Hvordan undgår man at hælde for meget kaffe i koppen? Og hvordan finder man ud af, hvad klokken er? Han havde heldigvis god tid, tålmodighed og ikke mindst viljen til at lykkes, så han lærte det hele hen ad vejen, så hans hverdag begyndte at hænge sammen igen. Pludselig kunne han rejse fra instituttet hjem til sine forældre uden en ledsager. Han kunne vaske og lægge sit tøj pænt sammen. Gå ned i kiosken efter en pakke blå Kings og finde en bestemt sang på Youtube. Han lærte, at når fedtstoffet på panden er brust op og faldet ned igen, er den klar til bøffen, som skal have fem-seks minutter på hver side. Når han kan høre, at vandet i gryden boble-koger, skal spaghettien hældes i og have cirka 12 minutter. Og så kan tandpastaen lige så godt komme direkte ind i munden. Tandbørsten er bare en unødvendig mellemstation. - Meget af det er dagligdagsting, andre tager for givet, men alle de små og store ting, jeg har præsteret på trods af mit handicap, har været vigtige sejre for mig, fordi det var vejen til et friere liv. I juni 2011 startede han i et praktikforløb som massør, som var ét blandt flere tilbud på blindeinstituttet, og det kom til at ændre hans liv totalt. Kommunen bevilgede ham et uddannelsesforløb på 19 måneder, og i maj 2013 blev han færdig med et ti-tal i den sidste eksamen. Christian fejrede sig selv med hele familien på en café i Hellerup, hvor han sad udenfor og mærkede solen varme ansigtet. Et fantastisk øjeblik, som han husker i detaljer. Han kan genskabe følelsen. - Jeg var kongen af Danmark lige dér. Totalt lykkelig! To og et halvt år efter at have mistet synet stod jeg med en uddannelse. Det lyder jo helt vanvittigt, men det var kombinationen af min egen vilje til at gennemføre og en ukompliceret vej gennem systemet. To uger senere flyttede han i sin egen lejlighed i Hedensted, hvor han med kommunens hjælp fandt et et-årigt løntilskudsjob i et idrætscenter. Det blev vekslet til et 16-timers fleksjob året efter, og Christian husker tilbage på det som én af de helt store sejre. - Jeg glemmer aldrig den første morgen, da jeg stod op og tog afsted. Jeg følte mig mere værdsat end nogensinde før. Her var en arbejdsgiver, der havde valgt at fastansætte mig på trods af mit synshandicap. Kan du forestille dig det? En ansættelse, hvor jeg arbejdede på lige vilkår med alle andre, fordi jeg var kvalificeret til det. Christian har aldrig beklaget sig over den situation, han er havnet i, og han kommer ikke til det, for hvad nytter det? Det dér knips med fingrene kommer ikke. Lægerne ikke genskabe forbindelsen mellem den ødelagte synsnerve og øjnene, så han får billedet tilbage på 'skærmen'. Det har han for længst erkendt. Billedet af ham selv som 19-årig vil derfor altid være det sidste, han fik med sig. Og sådan er det. Videre. Han har på mange måder et helt normalt liv med eget hus på en lukket villavej, kæresten Iben og datteren Alma på halvandet, som ikke helt forstår endnu, at hendes far ikke kan se hende. - Jeg har det godt. Jeg har lært at leve sådan her, og alting fungerer for mig og min familie, selv om jeg selvfølgelig på nogle punkter er begrænset af mit handicap. Det eneste, jeg drømmer om, er at kunne se min datters ansigt. Bare en enkelt gang. Jeg er sikker på, at hun er smuk. For et års tid siden søgte Christian job hos sit tidligere praktiksted på klinikken i Ribe. De kendte ham og hans evner, så de vidste, at hans handicap ikke forhindrer ham i at udføre jobbet ordentligt. Han fik jobbet. Det kan godt være, han tager lidt længere tid om visse ting, men der er ikke en finger at sætte på resultatet. Kunderne kommer med smerter og går derfra uden, og tanken om at nogle har brug for ham - at han udfører en rolle, hvor han måske redder en andens dag - er ubeskrivelig. Han glæder sig, hver gang han tager på arbejde. Selv den to timer lange tur med toget fra Hedensted via Bramming til Ribe hver tirsdag og onsdag ser han som noget positivt. Så kan han sidde dér med musik i ørerne og vide, at han også er én af dem, der er på vej på arbejde. Én af dem, der 'får samfundshjulene til at køre rundt'. Det betyder meget for hans selvopfattelse, for der er virkelig langt fra den 19-årige knægt, der mistede synet og skulle starte forfra på usikker grund, til den 29-årige mand, han er i dag. - Jeg har været lagt ned, men jeg har rejst mig op, kæmpet mig tilbage og på alle måder skabt en tilværelse med arbejdsliv, der minder om alle andres. Det kan godt være, jeg har mistet synet, men jeg har ikke mistet modet.", "annotations": [], "meta": {}, "annotation_approver": null}
{"id": 683, "text": "Hun har ingen adresse, intet billed-ID og ingen bankkonto. Det eneste, der beviser, hvem hun er, er hendes navneattest, som hun gemmer tæt inde på kroppen. 25-årige Pernille Gerner Simiglai har levet på gaden, siden hun var 13 år, hvor hun stak af hjemmefra. Hendes største drøm er at få sin egen lejlighed eller i det mindste et værelse, hvor hun kan lukke døren. Hun drømmer også om at blive kok, da hun altid har elsket at lave mad. For et par år siden var hun i fuld gang med en uddannelse, havde fået en lejlighed og var i lære hos brødrene Prices restauranter, men flere ting gik galt, og så endte hun på gaden igen. Pernille Gerner Simiglai begyndte at tage stoffer som 14-årig, og siden har hun både røget hash, taget amfetamin og kokain. Det var det, der fik hendes hverdag til at hænge sammen, da hun led af angst. - Det gjorde, at jeg blev lidt mere ligeglad med, hvordan folk så på mig, og hvad de tænkte om mig. Jeg følte, at stofferne hjalp mig, siger hun. Hun blev clean for halvandet år siden og prøver nu at få dagene til at gå med at sælge avisen Hus Forbi. Det sværeste for Pernille Gerner Simiglai er, hvordan hun bliver set af andre mennesker. - Jeg er rigtig flov, og jeg ved, at jeg ikke er den eneste. Det er flovt at blive set i bybilledet. Det er derfor, der er så mange, som drikker. Man skal huske på, at der er rigtig mange af os, der har nogle grumme historier, som gør, at vi har det svært i forvejen. Og så tager vi ofte ting værre, end de egentlig er, men det er fordi, vi altid har været vant til ikke at være gode nok.", "annotations": [], "meta": {}, "annotation_approver": null}
{"id": 684, "text": "\"JOBNYT!\" Mikkel Christensen sidder på sit gamle drengeværelse hjemme hos sine forældre i Svendborg. Han er flyttet hjem igen, efter hans tid i studieboligen er udløbet. Han har åbnet sin bærbar for at skrive de ansøgninger, som han hver måned er forpligtet til at sende for at få udbetalt sine dagpenge. Men overalt på de sociale medier bliver han mødt af opslag, der gladeligt bebuder, hvordan hans studiekammerater finder job. En efter en. \"Nyt job!\", \"Så er der lidt #jobnyt herfra\" og \"Farvel og tak til dagpenge\". Kommentarerne fylder en stor del af Mikkels feed på LinkedIn og Facebook de næste mange måneder. Hvordan kan det lykkes de andre, når det ikke kan lykkes for ham? Efter de første ti afslag, er der noget, som så småt går op for Mikkel hjemme på drengeværelset i Svendborg: Det her bliver ikke nemt. - Det er i den proces, jeg begynder at tænke, at det måske er , der er noget galt med. Jeg føler mig som et nul, for hvorfor bliver jeg valgt fra? - I min verden er roden til alt ondt mit handicap. Roden til alt godt er at være som alle andre. Knap fire år senere er 32-årige Mikkel igen flyttet for sig selv i en lejlighed i Odense. Men i dag er problemet ikke blevet mindre. For mens nogle studiekammerater allerede er i gang med job nummer to eller tre, har Mikkel stadig ikke noget arbejde. Han er nu på ledighedsydelse - kontanthjælp for ledige fleksjobbere - fordi hans dagpengeret er udløbet. - Det er sindssygt frustrerende. Jeg får halsbrand af bare at kigge på Jobnet. Det har simpelthen sat sig fysisk. Mikkel blev færdiguddannet fra Syddansk Universitet i 2016. Han har en kandidat i international virksomhedskommunikation med speciale i dansk. I specialet scorede han et 12-tal, men det har tilsyneladende ikke været nok til også at score et job. Hele livet har han jagtet anerkendelse og stræbt efter at vise, at han duer til noget. For Mikkel har med egne ord \"trukket nitten\" og er født med cerebral parese, spastiske lammelser, og man skal i hvert fald ikke kunne tænke, at han er dum, bare fordi han har et handicap. Men efter mange års arbejdsløshed er den helt store forløsning i form af et job udeblevet. - Jeg er normalt et stolt menneske, men lige nu har jeg ikke noget at være stolt af. Jeg har bevist, at jeg kan tage en uddannelse og være i praktik, men det hjælper ikke noget, når der ikke er noget job at få. Og noget tyder på, at Mikkel ikke er alene. Jobsøgende, der lever med et handicap, har på trods af relevante uddannelser væsentligt sværere ved at finde job end danskere uden handicap. Særligt i det første år efter endt uddannelse. Det konkluderer en kommende rapport ’Fra uddannelse til første job – med handicap’ af Via University College og Pluss Leadership, som DR har fået indsigt i. Mikkel er lige nu i virksomhedspraktik hos Stadsarkivet hos Odense Kommune. Igen. Han har været i utallige praktikforløb, som årene er gået, men det har endnu ikke givet pote. - Det kan godt være, jeg er gangbesværet, men jeg har utroligt svært ved at stå stille. Jeg hader stilstand. Jeg har altid haft et mål. Et mål om at bevise, at jeg godt kan klare mig, så jeg har aldrig stået stille, som jeg gør lige nu. At være 32 år og arbejdsløs kan godt mærkes på selvtilliden. - Når du har fået 10, 50 eller 100 afslag, tvivler du ikke kun på dine faglige kompetencer, men også på dig selv. Det får mig til at føle, at jeg ikke er god nok. Det en masse dårlige oplevelser i mit system. Mikkel blev mobbet en stor del af tiden i folkeskolen. Øgenavne, ydmygelser og oplevelsen at blive holdt uden for var hverdagskost for Mikkel i de ældre klasser. Alt sammen, fordi han havde et handicap. \"Hvorfor kan Mikkel ikke deltage i Hvem vil være millionær? Fordi han ikke har nogle venner\", skrev hans klassekammerater en gang på en seddel og lagde den i Mikkels taske. Den usikkerhed, der blev plantet i folkeskoleårene, kommer for alvor op til overfladen nu, hvor han sidder på fjerde år uden fast arbejde. \"Det kan jeg ikke. Det kan jeg heller ikke. Det kan jeg søreme heller ikke\". Når Mikkel løber et stillingsopslag igennem, tager pessimismen over. Han sætter mentalt flueben ud for alle de ting, han ikke tror, han kan. - Det har udstyret mig med en afgrundsdyb tvivl på mig selv. Jeg lyver nok ikke, når jeg siger, at min selvtillid nærmest altid har været på nulpunktet. Jeg skal hele tiden retfærdiggøre mig selv. Og det er hårdt. Mikkel har gjort brug af flere af kommunens tilbud for ledige. Han har taget jobkurser og talt med jobkonsulenter, der har forvisset ham om, at der ikke er noget i vejen med ham. Og det har også hjulpet. Men stillingsopslagene trykker stadig på alle de forkerte knapper hos ham. - Jeg har ikke diagnosticeret angst, men det er sgu da tæt på, når jeg sidder og læser sådan et stillingsopslag. Tænk nu, hvis de tænker, at jeg ikke kan noget, og at jeg har trukket min uddannelse i en automat - at jeg er en bedrager. Mikkel er derfor næsten stoppet med at søge opslåede stillinger. - Når jeg læser, at man skal være ansvarlig for en hel virksomheds kommunikationsstrategi, tænker jeg: \"Åh nej, det har jeg ikke nosser til. Jeg vil aldrig få de her stillinger, for det har jeg ikke erfaringen til\". Nu søger han primært uopfordret. På den måde kommer han uden om den berygtede tjekliste og undgår samtidig at lande i én stor bunke af hundredvis af jobkandidater. Og måske føles nederlaget også lidt lettere at bære, når svaret lyder, at de ikke mangler nogen lige for øjeblikket. Han ved godt, at man siger, at stillingsopslaget blot er arbejdsgiverens liste til, hvad man skal kunne, men usikkerheden har bidt sig alvorligt fast. - Man skal være effektiv og omstillingsparat på dagens arbejdsmarked. Du skal helst være startet i går og være færdig i forgårs. Og det harmonerer jo ikke særlig godt med, at jeg motorisk skal bruge længere tid på tingene. Mikkel skulle have været født i 1988, men kom til verden allerede nytårsaftensdag i 1987, fordi han blev født ti uger for tidligt. Lige siden har han måttet leve med konsekvenserne af sin tidlige fødsel og har derfor altid drømt og om at være en anden. Om at leve et almindeligt, kedeligt liv, som han siger. Et liv uden handicap. Altid har han kunnet mere i forhold til dem med større handicap, men også altid for lidt i forhold til dem uden et handicap. Han er tæt på, men alligevel langt fra. - Hvis jeg havde en normalt fungerende krop, ville der ikke være nogen, der stillede spørgsmål til, om jeg kunne det ene og det andet. Så ville jeg ikke skulle retfærdiggøre mig selv hele tiden. Mikkel går med krykker. Faktisk har han ikke altid kunnet gå. Det kom først efter en række operationer som barn. Dengang var han langt mere spastisk, som han selv siger. Gennem både gymnasiet og universitetet havde han en sekretær med sig, der skulle tage noter fra tavlen for ham, fordi han ikke selv kunne nå det. Hans \"skygge\", som han også kalder sekretæren. Vedkommende var der altid. I dag kan han sagtens skrive både på papir og tastatur. Det skal bare være i eget tempo. Mange afvisninger på Mikkels jobansøgninger har også kredset om hans manglende erfaring. Sådan lyder det muligvis for mange nyuddannede, men det frustrerer ham alligevel, fordi han ikke har haft overskud til at passe et studiejob, som mange af hans medstuderende har. Hverken fysisk eller økonomisk. Det handicaptillæg, han fik under hele sin uddannelse, betød, at han ikke måtte tjene en krone mere, hvis ikke han skulle trækkes i SU. Men både tillægget og SU'en var altafgørende for, at han kunne klare sig økonomisk og samtidig passe sit studie. Han følte sig fastlåst. En af de centrale anbefalinger i rapporten ’Fra uddannelse til første job – med handicap’, som Via University College og Pluss Leadership står bag, går netop på, at der skal være mere fleksible regler om handicaptillæg på SU, så der kan være mulighed for studiejob. Og det er der brug for, for med et arbejdsmarked, der skriger på mere erfaring, spiller systemerne ikke sammen, mener Mikkel. For hvordan skal han få mere erfaring, når ingen vil ansætte ham? - Nogle gange kan jeg godt føle, at jeg har spildt min tid. Vi får tudet ørerne fulde med, at det er super fint at have en høj uddannelse, for så kan man få job. Men når man sidder på den anden side og oplever, at der skal noget mere til, selvom man har gjort sit bedste, kan man godt føle, at man har spildt sin tid. Mikkel har søgt få ufaglærte job, men det er begrænset, hvad hans fysik kan holde til. Og den kan i hvert fald ikke holde til at sidde bag kassen i Brugsen. - Jeg ville være alt for langsom og blive helt stresset. Geografien begrænser ham også. Han har brug for at være tæt på sine forældre i Svendborg, så de kan hjælpe ham med storindkøb og en enkelt ret til fryseren i ny og næ. Transport over længere tid og afstande ad gangen gør ham træt, så han søger ikke mange job, der ligger ud over Odenses bygrænse. - Jo, måske. Men mit handicap må have forrang. Jeg skal også kunne leve et liv. Derfor slår han mildest talt heller ikke særlig stort ud med armene, når snakken falder på, hvad han drømmer om i dag - fire år efter han blev færdiguddannet. - De seneste år har jeg ikke haft et drømmejob. Jeg har drømt om at få et job. Men det er jo noget andet. Mikkel har ikke tal på, hvor mange job han har søgt. Men det er mange. - Som det er nu, har jeg gjort alt, hvad jeg kunne for at komme i arbejde. Men det pirker da til en dårlig samvittighed, som jeg jo ikke behøver at have, for jeg skal jo søge job i pagt med det liv, jeg også skal leve. I november 2019 blev han godkendt til at søge fleksjob, og det har åbnet en helt ny verden af muligheder for ham. I dag søger han job på 16,5 timer om ugen. Nu håber han, at erfaringen fra de virksomhedspraktikker, han har været i, på et tidspunkt kan veksles til et job. Optimismen er ikke forsvundet. - Hver dag giver nye erfaringer, som ser godt ud på mit CV. Det er vigtigt for Mikkel, at han ansættes for sine evner og ikke som et udtryk for social ansvarlighed ude i virksomhederne. - Jeg ved, at jeg kan noget. Jeg har en faglighed. Jeg kan bare ikke klare at arbejde ligeså længe, som andre kan, hvis jeg også skal have et liv ved siden af. Og det vil jeg jo rigtig gerne. Hver dag nedbryder Mikkel fordomme. Bare ved at være til. Bare ved at gå rundt i byen og ved, at folk ser og hører ham tale. - Jeg tror, at folk har et andet billede af at have et handicap. For eksempel er det at være højtuddannet og have et godt sprog måske ikke det, man forventer, når man tænker på en med et handicap. - Mit handicap hører til i min historie, og det får en værdi, hvis jeg bruger det aktivt til at nedbryde fordomme.", "annotations": [], "meta": {}, "annotation_approver": null}
{"id": 685, "text": "Emma Sund er vokset op i Hornslet i det, hun selv karakteriserer som en kernefamilie med far, mor og søskende. Så meget desto mere giver det måske mening, at hun i en alder af 21 længtes væk efter nogle nye og mere ekstreme rammer end dem, der blev tilbudt i hjembyen. Og hvad gør man så, når man er 21 og ligger inde med 14 års erfaring som spejder? Emma Sund besluttede sig for at søge om at komme med i det ultimative overlevelsesprogram, 'Alene i vildmarken'. - Jeg var rastløs i mit sabbatår, og jeg har aldrig været bange for at udfordre mig selv. Jeg var drevet af en lyst til at gøre noget vildt, fortæller midtjyden, der havde fulgt med i samtlige sæsoner før sin deltagelse. Særligt var Emma Sund fokuseret på, hvor minimalistisk hun kunne klare sig - uden hjælp fra hverdagens bekvemmeligheder. - Jeg gad godt se, hvor lidt man kunne leve af, og hvor lidt der skal til for at få en tilværelse til at fungere. Vi lever jo lidt i et overforbrugssamfund, hvor vi har alt for meget, i forhold til hvad vi reelt behøver, siger hun og forsætter: - Jeg havde en naiv forhåbning om at kunne komme op til Norge og være i ét med naturen. Jeg havde romantiske forestillinger om, at man kunne komme derop og bare ånde med naturen og finde sig selv. Men Emma Sund skulle snart blive klogere. For selvom hun ikke havde sat sig et decideret mål om at vinde eller klare et bestemt antal dage i vildmarken, så havde Emma Sund store forventninger til sig selv. - Alle, der søger om at komme med, har jo en idé om, at de kan klare det godt. Sådan havde jeg det også. Man kaster sig vel ikke ud i noget, hvis man allerede ved, at man er dårlig til det. - Det er i hvert fald sjældent, at folk gerne gøre noget dårligt. Emma Sund fortæller, at hun altid har været ret perfektionistisk og hård, hvis hun ikke indfriede sine forventninger til sig selv. Men hun havde ikke regnet med, at det var de sider, der skulle ende med at koste hende vildmarkseventyret. - Jeg blev rigtig overrasket over, hvor hurtigt der kom en fornemmelse af ensomhed, kedsomhed og intethed. Det blev nærmest en klaustrofobisk oplevelse at være der. - Og jeg havde det allerede sådan på femtedagen, og så gik det op for mig, at jeg nok ikke ligefrem lå i toppen. Det gik op for mig, at jeg måske ikke var god til det alligevel, siger Emma Sund. Tiden efter de første dage var fuld af frustrationer. Hendes tanker begyndte at kredse om, at hun ikke kunne holde ud at være i vildmarken. Og i kølvandet kom der yderligere selvudslettende tanker om, at hun skuffede sig selv, hvis hun skulle finde på at tage tidligt hjem. Efter 15 dage i vildmarken sluttede eventyret for Emma Sund. Kræfterne var brugt op, og det mentale overskud var til sidst ikkeeksisterende. Her fem måneder senere er hun ikke i tvivl om, at det var de mentale udfordringer på turen, der pressede hende ud over kanten. - Jeg havde forud for turen fokuseret meget på praktiske ting, såsom at kunne finde ud af det med bål, fiskeri, snorretræk og hvad jeg skulle gøre, hvis jeg frøs. - Men jeg gav det mentale for lidt opmærksomhed. Jeg havde ikke tænkt over, hvad jeg skulle gøre, hvis jeg blev ked af det, siger hun. I bagklogskabens altid klare lys ville Emma Sund have ønsket, at hun havde gjort mere ud af at håndtere sine tanker på en hensigtsmæssig måde. - Man kan have rigtig meget kontrol over, hvordan man reagerer på tanker, og hvordan man giver sig hen til dem. Jeg blev overrasket over, hvor stor en magt jeg gav mine egne tanker. Selvom mange måneder er gået siden, hun kom hjem fra vildmarken, har Emma stadigvæk svært ved at acceptere, at hendes vildmarkshistorie gik, som den gjorde. - Det er noget, jeg arbejder med endnu. Særligt da jeg kom hjem og burde være glad for endelig at ligge i min egen seng, lå jeg og var skuffet over mig selv. Det var jo slet ikke meningen, at jeg skulle ligge dér, siger hun. Nu arbejder hun ufortrødent videre med sig selv. - Jeg lærer ikke det hele fra i dag til i morgen. Men jeg kom heller ikke hjem fra vildmarken og troede, det bare ville gå væk af sig selv på et øjeblik. Fremover sørger hun nu for at have et øget fokus på at få de dårlige tanker til at \"gå op i røg\". - Jeg behøver ikke at undersøge og reagere på alle mine dårlige tanker. De må gerne bare forsvinde igen bagefter. Jeg prøver at modarbejde dem i stedet for at lade dem tynge mig ned. Emma har dog ikke afskrevet drømmen om endnu et vildmarkseventyr, selvom første gang var en utilfredsstillende oplevelse. - Hvis de laver en -sæson med gamle deltagere, kan de bare ringe. Det har de lavet i USA, og det er megafedt, griner Emma Sund.", "annotations": [], "meta": {}, "annotation_approver": null}
{"id": 686, "text": "26-årige Anna er uddannet lærer og ved om nogen, hvor vigtigt det er, at unge får undervisning i digitale krænkelser. For ud over sit arbejde på en skole bærer hun nemlig rundt på en hemmelighed, hun aldrig kunne drømme om at fortælle sine elever. Da hun var teenager, begik hun nemlig selv digitale krænkelser mod nogle drenge. - Jeg ville ønske, jeg havde fået noget undervisning dengang. Så var det aldrig sket. Jeg synes, det er pinligt, at jeg gjorde det uden at tænke over konsekvenserne, men det har simpelthen været mangel på viden, siger Anna, som i virkeligheden har et andet fornavn. Vi skal 12 år tilbage i tiden. Anna var 14 år og rigtig meget på Arto. Hun var begyndt at skrive med en dreng. En aften havde hun besøg af nogle veninder, og de begyndte at snakke om, at det kunne være sjovt, hvis de fik ham til at gøre et eller andet. - Vi lod som om, vi bare var én pige, der skrev til ham. Han åbnede sit webcam, så vi kunne se ham, men han kunne ikke se os. Vi fik ham til at smide bukserne og sagde noget med \"kan du ikke lige røre ved dig selv\". Så onanerede han på webcam, mens vi filmede det. Det syntes vi bare var vildt sjovt, fortæller hun. Dagen efter viste pigerne videoen til flere i skolen og fortalte, at de havde fået ham til at gøre det her. Alle grinede. Tanken strejfede dem slet ikke, at det nok ikke var så fedt for drengen. Han boede alligevel i den anden ende af landet og ville aldrig få det at vide. Den anden episode fandt sted lidt tid efter. Anna og syv af hendes håndboldveninder var samlet en fredag. De var gået ind på et forum på Arto, hvor de var begyndt at skrive med en masse fyre. Anna havde skrevet med en fyr i et par dage, som nu spurgte, om de skulle være netkærester. Det havde hun ikke lyst til, men i stedet fandt hun på, at hun og veninderne skulle have det lidt sjovt. - Han havde tillid til mig og troede, jeg kun var én person, for han kunne ikke se mig. Vi fik ham smækket op på storskærm og fik ham til at pille ved sig selv. Og lige pludselig sad han og rev den af. Vi havde det sygt sjovt og grinede, mens en veninde filmede det hele, husker hun. Videoen blev vist til alle mulige bagefter i skolen. Igen anede fyren ikke, at der havde været flere end Anna, der havde overværet seancen, og da han boede langt væk, fandt han nok aldrig ud af det. I dag aner hun ikke, hvor den video befinder sig. Især den sidste episode giver hende dårlig samvittighed i dag. - Første gang blev vi selv vildt overraskede over, at han begyndte på det. Men anden gang lagde vi selv op til det, fordi vi ville se, om vi kunne få en dreng til at gøre det igen. Vi syntes ikke engang, det var frækt, og vi var pinligt ædru. Vi var piger i puberteten, som bare ville have et godt grin. I dag synes Anna ikke, det er noget at grine af. - Det er skræmmende at tænke på, at personen i den anden ende kan være en helt anden end den, man udgiver sig for. Og det gælder både piger og drenge. Jeg håber, folk vil stoppe op og lade være med at være så naive, siger hun. Det prøver hun at indprente i sine elever, når de har undervisning om digital adfærd. - Jeg fortæller dem, at de ikke bare skal stole på den første, der skriver, at de er søde, lækre og smukke. Og jeg lærer dem om konsekvenser, hvis de selv overtræder reglerne. Hun er glad for, at det er meget oppe i tiden at have fokus på emnet. For vi skal ikke mange år tilbage, før der ingen oplysning var. - Det var en helt anden tid. Vi fik ingen undervisning om regler for digital adfærd. For os var det en harmløs leg. Jeg ville aldrig have gjort det, hvis jeg havde kendt konsekvenserne for mig selv og de drenge, det gik ud over.", "annotations": [], "meta": {}, "annotation_approver": null}
{"id": 687, "text": "I 2018 er 21-årige Ida Holst på ferie med sin far. Sammen bruger de 14 dage på at rejse rundt i Østrig og Kroatien, hvor de dyrker udendørslivet, som de har gjort sammen i mange år. De snakker blandt andet om, at Ida er blevet valgt ud til at skulle være med i 'Alene i vildmarken' - en mangeårig drøm for den unge, eventyrlystne kvinde. Og hendes far er da også ved at revne af stolthed over sin datter. Tre dage efter hjemkomsten ringer Idas telefon. Og da hun ser, det er hendes mor, der vil have fat i hende, ved hun godt, hvad det handler om. - Jeg er nærmest ikke overrasket, da hun ringer og fortæller mig, hvad der er sket. Idas far har taget sit eget liv. - Jeg går i chok og er det egentlig rigtig længe. Jeg prøver at bearbejde sorgen, men den kan jo ikke rigtig komme i et rationelt koordinatsystem. Turen til vildmarken må droppes, og det næste års tid bruger Ida Holst på at finde hoved og hale i en tilværelse, der med ét er vendt op og ned på grund af den store sorg. - Han var jo på mange måder min bedste ven. Vi var så tætte og hinandens sparringspartnere. Men jeg vidste også godt, hvordan han havde det. Hun fortæller, at hendes far igennem mange år havde været et ulykkeligt menneske uden drivkraft. Derfor var det heller ikke en mulighed for Ida Holst at være sur på sin far over hans beslutning om at forlade livet. Hun gjorde i stedet alt for at tackle sorgen rationelt. - Hvis jeg skulle klare mig igennem det, så kunne jeg ikke gå og være vred på ham. Man må jo være så langt ude, når man ikke kan holde livet ud længere. Han har været bundulykkelig og ikke gjort det for at såre os andre. Det lyder måske underligt, men jeg har aldrig været vred på ham, siger hun. - Jeg tilgav ham fra dag ét. Jeg ønsker ikke, at nogen skal holdes kunstigt i live, hvis de ikke er glade. Han skulle ikke være her for min eller min families skyld, siger Ida Holst, der dog understreger, at selvmord naturligvis aldrig må være en udvej, når livet bliver svært. Farens pludselige død betød som nævnt også, at Ida Holst i første omgang måtte opgive sin drøm om at være med i 'Alene i vildmarken'. Men efter et år med intensiv sorgbearbejdelse drog hun i 2019 så af sted for at være med i den sæson, der netop nu kører på DR1. - Jeg har drømt om at komme af sted siden første sæson. Jeg har altid dyrket udendørslivet og haft hobbyer som sejlads, harpunfiskeri og ridning, fortæller den i dag 23-årige Ida Holst, der understreger, at hun gør det for sin egen og ikke sin afdøde fars skyld. - Det har været vigtigt for mig, at folk forstår, at jeg ikke tog af sted for at realisere mig selv eller lære at leve med sorgen. Jeg ville jo også af sted før hans død. Men Ida Holsts store sorg endte alligevel med at blive en uundgåelig del af hendes eventyr i den norske vildmark. Efter nogle dage begyndte hendes krop nemlig at skrige på mad – mad som ikke ligefrem var nemt at skaffe i den vilde natur. Og med den insisterende sult kom også et påtrængende tankemylder, som hun havde svært ved at håndtere. - Jeg endte i et univers af sorg, og når man er helt alene, er det rigtig svært at komme ud af igen, forklarer Ida Holst, der efter otte dage alene i vildmarken gav produktionsholdet besked om, at hun gerne ville hentes hjem. Og selvom hun var ærgerlig over at sige farvel til vildmarken, så var det nødvendigt, hvis hun skulle kunne se sig selv i øjnene. - Jeg synes ikke, jeg kunne byde mig selv at stå dér og være tynget af sorg. Jeg skal være god og tro ved mig selv, og det var jeg ikke, hvis jeg var blevet, forklarer hun. I dag er Ida Holst vendt hjem til sit normale liv med kæresten Mads og deres lejlighed i Aalborg. Og selvom hun stadig kan have dage med sorg, så kan hun mærke, at det bliver bedre dag for dag – og på ingen måde er så slemt som oppe i det norske højland. - Jeg savner min far rigtig meget. Men jeg tænker tilbage på ham med et smil. Og så har jeg jo et langt liv foran mig. Det virker så uoverskueligt at skulle gå og være ked af det resten af mit liv, siger hun. - Jeg tager sorgen i små bidder, og en gang imellem skal harddisken så tømmes med en ordentlig portion gråd og en meget lang løbetur, og så er der fri plads igen. Turen i vildmarken har også modnet Ida Holst i sådan en grad, at hun nu har droppet sygeplejestudiet for i stedet at læse til idrætslærer. Hun vil hellere bruge sin tid på at give sine egne erfaringer med sorg videre til andre unge, der står i svære situationer. - Livet er en kæmpe gave, og alt nok skal gå – også selvom man har været eller er rigtig ulykkelig. Der er altid mulighed for at ændre på nogle ting. Man har en forbandet pligt til at passe godt på sig selv, og det vil jeg gerne hjælpe folk med, siger hun. Det vigtigste i forhold til at komme videre ligger ifølge Ida Holst i, at man tør åbne op for sine følelser, selvom sorg og særligt selvmord er tabuiserede emner for mange. - At tale om, at nogen ikke længere ønsker at leve, er bare ikke noget, vi gør. Og det, synes jeg, er synd, når det på tragisk vis er noget, der sker hver dag. - Jeg anbefaler virkelig, at man taler om tingene – det er den gyldne nøgle til at sikre sig selv en bedre fremtid efter et stort tab.", "annotations": [], "meta": {}, "annotation_approver": null}
{"id": 688, "text": "Casper får en bøde af politiet i Barcelona, hvis han går ud på gaden uden grund. Maya kan stadig surfe på Bali, og Andreas skal forbi en dørmand i sit supermarked i Reykjavik. Vi har talt med danske unge fra hele verden - inden for det samme døgn - som her fortæller, hvordan coronavirusset påvirker deres hverdag. De råber 'corona!' efter mig på gaden. De gør det nok, fordi jeg er udlænding, men det er ikke ondskabsfuldt. De griner og smiler samtidig. Men den glade, livlige stemning er væk for en stund. Offentlige institutioner og andre steder at forsamle sig er lukket. Grænserne er lukket. Der er færre på gaderne, og måske derfor virker det mere utrygt at befærde sig. Jeg kigger mig mere over skulderen. Måske har jeg set for mange gyserfilm. For én gangs skyld tror jeg ikke, at et europæisk pas er i særlig høj kurs. Min roomie og jeg har begge hostet, haft hovedpine og været lidt sløje, så i dag (torsdag, red) tog jeg maske på og afsted til hospitalet. Jeg følte mig nærmest radioaktiv, da jeg stillede mig i køen til teltet, hvor de tester for corona. Folk kiggede næsten mistroisk på mig, og jeg måtte kigge ned i jorden flere gange. Jeg følte mig helt flov. Summa summarum: Jeg havde ikke feber, så de ville ikke teste mig. Jeg vil gerne hjem til Danmark med et repatrieringsfly, selvom de algeriske grænser lukkede onsdag. Men hvis jeg skal sidde i et fly med en masse andre, skal jeg være sikker på, at jeg ikke er en smittefare. Lægerne sagde, at så længe jeg har maske på og holder afstand, kan jeg tage et fly hjem. Min familie så mig også helst på dansk jord igen, men de har fuld forståelse for, hvis jeg valgte at blive. Der er god stemning i Shanghai. Ifølge de officielle tal er virusset stort set forsvundet fra Shanghai, så kineserne er glade. Folk begynder at vove sig udenfor igen. Nu gælder det om ikke at lade udlændinge tage virusset med sig tilbage – det er det, vi er bekymrede for. Sidste måned var alt lukket ned i Shanghai. Præcis som i Danmark nu. Derfor måtte jeg arbejde hjemmefra og kunne ikke gå udenfor. Nu er det overstået, og situationen påvirker ikke længere mit arbejde i nævneværdig grad. Kantinen er dog stadig lukket, og vi må selv bestemme, om vi møder op eller arbejder hjemmefra. Efter arbejde torsdag løb jeg for første gang en lang tur uden mundbind, og om aftenen tog jeg med en ven på en fransk restaurant, der ligger på min gade. Det er rigtig svært at sidde i Shanghai, hvor virusset er forsvundet, mens jeg ved, at der er store problemer i Danmark. Jeg føler mig hjælpeløs og bekymret for min familie og mine venner derhjemme. Min far og søster har fået konstateret coronavirus i Danmark. Det gør mig ondt, indimellem græder jeg, men min far er den stærkeste person, jeg kender. Jeg er ved godt mod og sikker på, at han nok skal klare den. Jeg forsøger at nyde mit liv uden at tænke for meget på situationen derhjemme. Der er alligevel intet, jeg kan gøre. Fredag tager jeg måske på en bar med nogle venner. Det er rigtig dejligt, at restauranter, caféer og barer er begyndt at åbne igen. Det er sommervejr, og der er mange mennesker på gaden. Vi har udsigt til en spøgelsesby. Vi bor midt i det centrale Barcelona, og ude foran vores vindue plejer at være tusind mennesker. Nu ser jeg maks to. Der er udgangsforbud. Medmindre du skal handle, til læge eller lufte din hund. Politiet kører rundt og stopper folk, og de, der ikke har en god grund til at være ude, får en bøde. Jeg har bygget et fitnesscenter i vores stue. Efter vores sidste træning for en uge siden, fik jeg lov til at fylde bilen med vægtstænger og kasser. Og så nåede jeg lige at bestille en cykel på Amazon. Det er nok til et lille fitnesscenter herhjemme. Hver dag får jeg tilsendt træningsprogrammer fra klubben. På den måde prøver jeg at få en hverdag til at køre, mens min kone er i gang med at skrive en bog. Jeg spiller online med mine kammerater hjemme i Danmark, og vi facetimer med vores familie. Nej. De beder os jo om at være hjemme, så det gør jeg. Jeg har ikke rigtig behov for at gå ned i et supermarked, hvor der har været masser af syge mennesker. Det er uhyggeligt bare at gå ned med skraldet. Der er ingen mennesker. Så nu bestiller vi mad over en app med udbringning. Det er nemmere, og så tørrer vi alle varerne af, når vi får dem for at mindske risikoen for smitte. Her er en del frygt. Den kom for halvanden uge siden, da sygdommen indtog flere lande i Afrika. Her er hurtigt blevet lukket skoler og grænser. Og folk hamstrer ligesom i Danmark. Det skaber også frygt, at der på de sociale medier her i Kenya er store mængder af misinformation og fake news. Der florerer nyheder om alt fra, at corona kan kureres med hvidløg, til at en håndtørrer kan dræbe coronavirussen. Jeg er mest bekymret for Kenya. Folk er nervøse for konsekvenserne i et samfund, hvor der er risiko for et reelt kollaps. Som situationen har udviklet sig, forbereder jeg mig på, at det bliver svært at forlade landet. Jeg forsøger at ruste mig bedst muligt til en eventuel isolation i eget hjem i længere tid. Min familie hjemme i Danmark er heldigvis meget støttende i forhold til, at jeg bor i Nairobi. Jeg arbejder her, og meget af mit arbejde består i at undersøge, hvordan vi kan støtte regeringen og sundhedsvæsenets kapacitet. For kun uge siden var jeg ved at planlægge rejse i påsken med en større vennegruppe, og nu er de fleste på vej hjem. Det er hårdt ikke at vide, hvornår de returnerer til Nairobi igen. Men jeg er til gengæld oftere i kontakt med min familie. Og så er konceptet at drikke vin over Skype med mine venner i Danmark genialt. De her dage får jeg derfor 'set' mange af de venner i Danmark, jeg ellers ikke har snakket med længe. Omvæltende. Mine kolleger og jeg jokede og drak kaffe i morges inden arbejde, da vores chef kom ind. Antallet af smittede islændinge stiger, og selvom vi hele tiden bruger håndsprit og sæbe og tørrer bilernes interiør og nøgle af, inden vi afleverer bilerne til vores kunder, skal vi gøre mere. Fra nu af skal vi arbejde i mindre hold på to-tre dages rotationer, så vi mindsker risikoen for smitte mellem os og kunderne. Island står sammen og skal nok klare det. Men hvis coronavirusset fortsætter med at sprede sig, bliver vi nødt til at lukke fuldstændig i en periode. Det vil være meget ødelæggende for virksomheden og alle os, der arbejder her. Det er underligt at tænke på, at alt var helt normalt for en måned siden. Den er seriøs. Vores lokale supermarked har fået en dørmand. Han sørger for, at der ikke kommer mere end 100 kunder ind ad gangen. Og han er hård. Det er næsten nemmere at komme ind på natklubber som mindreårig. Island er et meget lille land med omkring 360.000 indbyggere. To tredjedele af befolkningen bor i Reykjavik og omegn. De fleste andre byer har omkring 500 indbyggere, og hvis de bliver ramt af corona, kan det jo gå ud over en hel landsby. Normalt når jeg går ud ad min dør, kan jeg ikke rigtigt mærke nogen forskel, ud over at der er meget færre turister. Butikker, restauranter og så videre har stadig åben. Men jeg sørger selv for at bestille mad gennem en app og ikke komme steder, der er for . De fleste, jeg kender på øen, er rejst, så jeg føler mig allerede meget alene. Der er mange, som ikke har forstået alvoren her. Det kan godt bekymre mig. Der begynder at ske ændringer – men ikke i samme tempo som Danmark. Jeg så et billede fra et udendørs koncertsted, som var helt proppet i onsdags. Det sværeste er, at jeg i en krisesituation er langt væk fra alt det, jeg kender og ikke ved, hvornår jeg kan komme hjem igen. Jeg havde nogle meget emotionelle dage, hvor jeg var i tvivl, om jeg skulle tage hjem. Men min mavefornemmelse sagde mig, at jeg skulle blive, og nu hvor beslutningen er taget, har det givet mig mere ro. Heldigvis har min familie været støttende. Jeg prøver at holde fast i hverdagen, så godt jeg kan. Jeg vil ikke tage i fitnesscenteret, men så har jeg mere tid til at surfe. Jeg elsker at surfe, og det beroliger mig meget at være i naturen. Man surfer ikke tæt på andre mennesker, så det er social distancering, når det er bedst – og så taler jeg med min familie og venner på Facetime. Jeg prøver at forholde mig så positiv og rolig, som jeg kan. Jeg bruger den ekstra tid på at fordybe mig i de ting, jeg ikke har tid til i hverdagen. Blandt andet er jeg startet på en ny serie og en bog på 600 sider. når alt det her er overstået, og der er ro på i Danmark, tager jeg nok en lang 'sommerferie' til den danske vestkyst og får kompenseret for mange måneder langt fra min familie. Jeg savner dem mere end nogensinde. Stemningen er ret trykket. Jeg har et par venner, som er i risikogruppen for at få alvorlige symptomer, så alle prøver at holde sig til sig selv. Resten af befolkningen virker til at være mest bekymret over, hvordan de skal kunne betale husleje, sygesikring, mad og så videre, nu da de ikke længere kan komme på arbejde. Jeg er mest af alt bekymret for mine forældre hjemme i Danmark, så jeg ringer mere hjem. Jeg var på en tur til New York, lige før USA erklærede undtagelsestilstand, så jeg er bekymret for, om jeg ville kunne smitte min kærestes forældre, hvis jeg valgte at tage op til hende i San Francisco. Det sværeste er, at alle mine job og koncerter er blevet aflyst de næste tre måneder. Som professionel musiker er alt, jeg laver, enten freelance eller i forbindelse med mine elever på universitetet. Jeg har heldigvis en dansk forsikring, der hjælper med at dække noget af mit tab, men jeg kommer til at være ret presset økonomisk. Mit seneste døgn har været en god blanding af at gøre rent, løbe en tur, se Netflix, spille Xbox og øve mig på trompeten – men minimalt, fordi jeg bor i lejlighed. Jeg plejer at øve mig på konservatoriet, men da det er lukket, kan jeg kun øve hjemme. Jeg har normalt en meget hektisk og travl hverdag med omkring tre til fire forskellige koncerter om ugen, så det er rart nok at have lidt fri for en gangs skyld. Dog på bekostning af løn. Og så får jeg også øvet mig i at lave rigtig amerikansk BBQ. Det har især foregået hjemme, hvor jeg har talt med min familie over Facetime og fulgt med i nyhederne, hvor præsidenten (onsdag, red) erklærede landet i undtagelsestilstand. Der tales om, at der snart kommer et udgangsforbud – så er det slut med gåture med barnevognen. Men jeg har også nydt tiden med min lille familie. Vi har lige fået en datter, så det er trods alt positivt, at vi har mere tid sammen. I det hele taget tænker vi positivt og prøver at gøre en masse ting sammen. Jeg kan hjælpe mere til med vores datter, og i sidste uge sad vi i haven og grillede og nød solen. Det er med at finde de små gode ting i den her tid. Jeg arbejder i sports- og underholdningsbranchen, der er sat fuldstændig på standby. Jeg har stadig et par små projekter, jeg kan give mig til hjemmefra, men de begivenheder jeg normalt får penge for, er udsat eller aflyst. Jeg håber selvfølgelig, de kun er udsat, så al indtjening ikke er aflyst, men kommer på et senere tidspunkt. Ja, det er jeg. Jeg har meget mere fokus på at tale med min familie og venner end normalt. Er de ramt af virusset? Kan de betale deres regninger? Hvordan har de det i det hele taget? Det gælder ikke kun folk i Danmark, men også mine kolleger i Norditalien og min kones familie i Brasilien. Ingen kender udløbsdatoen og konsekvenserne af krisen. Uvisheden – og også tålmodigheden - er det sværeste for mig. Normalt har jeg altid travlt og masser af bolde i luften. Stemningen er presset, men folk tager situationen alvorligt, selvom der endnu ikke er særligt mange smittede. Vi har valgt at blive hjemme de seneste fire-fem dage. Det tyder på, at en generel karantæne er på vej i Argentina. I forvejen er skolerne og universiteterne lukkede, folk arbejder hjemmefra, restauranter begynder at lukke, forsamlinger forbydes, og befolkningen har fået at vide, at vi skal blive hjemme og isoleres så vidt muligt for at undgå at sprede virusset. Vi er nervøse for, hvad der kan ske, hvis ikke regeringen kan kontrollere virusset, da den argentinske sundhedssektor allerede er under pres, og landet allerede er i en stor økonomisk krise. Vores forretning er også påvirket. Min forlovede og jeg har to restauranter i Buenos Aires, som næsten kun arbejder med turister og rejsebureauer, så vi er stærkt påvirket af aflysninger og har måttet fyre tre medarbejdere. Af mangel på turister og af hensyn til alle må vi lukke i denne uge, og se hvad der sker. Vi har også måttet udskyde vores bryllup den 4. april, da alle turister skal i karantæne ved ankomst, og mine forældre og veninder fra Danmark nok ville have svært ved at rejse. Vi håber at blive gift til november i stedet. Vi laver en masse god mad derhjemme, arbejder lidt, ringer til venner på Facetime og træner i stuen. Det er stadig sensommer, så vejret bliver godt i denne uge, så vi kan nyde haven og forhåbentligt grille. Jeg sover dårligt om natten. Jeg nåede en uges undervisning på min udveksling. En uge! Så blev det meddelt, at al min undervisning ville blive online. Formentlig resten af semestret. Nu er ét fag aflyst 'for good'. Jeg har drømt om det her ophold i flere år, og jeg har arbejdet hårdt for, at det skulle ske. Uvisheden. Flere rejser hjem, og jeg er begyndt at tvivle på, om det er den rigtige beslutning at blive. Vil Australien lukke for al flytrafik? Kan jeg færdiggøre mit semester? Er det trods alt bedre at være i lockdown med min familie end i et nyt land? Min familie har indtil videre rådet mig til at blive i Australien. De ser ingen grund til at tage hjem på nuværende tidspunkt, da situationen ikke er bedre i Danmark. Men hvis jeg bliver, kan jeg risikere at stå i en situation, hvor det ikke længere er en mulighed at tage hjem. Corona er overalt. Hylderne i supermarkedet er tomme. Selv gadekunstnerne synger om corona. Så nu er jeg taget på en lille roadtrip. Ud for at få noget frisk luft. Det må jeg stadig gerne. Men jeg følger myndighedernes anvisninger og holder mig konstant opdateret. Kuala Lumpur er i lockdown, så familien, der består af min mand og vores tre børn, kan ikke forlade vores hus. Regeringen har skærpet udgangsforbuddet, så nu får man bøder, hvis man opholder sig uden for uden et livsnødvendigt ærinde. Vi kan dog stadig gå i supermarkedet og på apoteket. Børnene skal underholdes, så vi har ikke siddet stille, siden lockdown startede i mandags. Jeg har købt maling, tuscher og skolebøger. Vi er ikke nervøse eller bange, bare en smule frustrerede og kede af alle de erhvervsdrivende, som kommer til at lide under den her lockdown, som vi forventer kommer til at vare længe. Det sværeste er det uvisse. Vores planer for den nærmeste fremtid er lagt på is. Meningen var, at vi ville flytte hjem til Danmark til sommer, men vi tør ikke planlægge flytningen endnu. Huskøb og alle andre praktiske opgaver vedrørende flytning er sat i bero. Vi ved simpelthen ikke, hvornår vi kan forvente at flytte hjem. Vi er heldige, at vi bor i et stort hus. Vi har en pool og søde naboer med hunde og katte. Vi har et skema for hver dag, der indeholder mad, motion, og musik. Vi er en familie, som er vant til at være rigtig meget sammen, så privat er situationen ikke dramatisk anderledes. Vi kan bare ikke få vores daglige sociale inputs, og dem savner vi lidt.", "annotations": [], "meta": {}, "annotation_approver": null}
{"id": 689, "text": "\"Hold afstand til mig og dine medkunder! Du skal ikke komme ind, hvis du er syg!\". Mandag aften skrev den 32-årige farmaceut Helen Christine Lohmann et opslag på Facebook, som nu er gået viralt. Over 14.000 Facebook-brugere har delt opslaget. Måske har statsminister Mette Frederiksen også set opslaget. For dagen efter meldte statsministeren og fødevareministeren på to pressemøder nye restriktioner ud for blandt andet butikker og handlende med lukninger og diskretionslinjer. Dronningen efterfulgte med en opsang. Men er vi blevet bedre til at holde afstand? Farmaceuten rapporterede til DR fra apoteket i Roskilde onsdag aften på sin første vagt efter pressemødet. Helen har en grund til at frygte reaktionerne. \"Det er din skyld, hvis jeg dør\", sagde en kunde i sidste uge. Andre kunder er nøjedes med en mindre omgang skældud. Det sker ikke onsdag aften. Efter tirsdagens pressemøder har apoteket sat diskretionsstreger på gulvene, så kunderne står en meter fra skranken. Og nu er der også skilte, hvor det står, at kunderne skal blive udenfor, indtil det er deres tur. Der er sat stole op til de ventende ude på fortovet. Men det regner, så Helen frygter for deres reaktion. Men ingen brokker sig i aften. Det er ikke unormalt, at der kommer syge kunder på et apotek. Men netop nu med coronavirussets udbrud er det problematisk. Helens kollega har den seneste uge betjent en kunde, der fortalte, at han var testet positiv, men at han ingen symptomer havde. \"Så pyt\", siger han. I løbet af vagten onsdag aften, skal Helen kun én gang forsvare apotekets forholdsregler. Alle andre kunder holder afstand og rører ikke ved noget. Helen er ikke nervøs for at blive smittet. Hun skal nok klare den, men hun er nervøs for at smitte de folk, der henter medicin på apoteket, som ikke kan klare coronavirusset. Det var derfor, Der bliver længere mellem de syge kunder. Mange flere frivillige og familiemedlemmer, end Helen har set før, kommer forbi apoteket onsdag aften. Hun er begyndt at skrive små sedler med den nødvendige information, som hun putter i poserne sammen med medicinen. Det er sådan nogle nye tiltag, Helen må finde på. For det tyder på, at kunderne bliver bedre til at holde afstand - eller at holde sig væk, hvis de er syge.", "annotations": [], "meta": {}, "annotation_approver": null}
{"id": 690, "text": "Vognmand Erik Skræddergaard oplever det tit: Frustrerede bilister overhaler hasarderet og giver ham en fuckfinger. Indtil nytår måtte Erik Skræddergaard nemlig kun køre 70 kilometer i timen i sin lastbil på landeveje og motortrafikveje. Men nu er det slut. Lastbiler og biler med trailer eller campingvogn må her fra den 1. januar køre de samme 80 kilometer i timen som langt det meste af den øvrige trafik. - Det er jeg glad for! Vi kan følge trafikken, og vi er fri for de opbremsninger, der kommer, når folk overhaler hasarderet og presser sig ind foran os, siger Erik Skræddergaard. - Det kan jo også være, at vi kan undgå én af de der stritfingre, der kommer, når de mener, vi kommer i vejen for dem. Hos Rådet for Sikker Trafik er man betænkelig ved mere fart på lastbilerne, da forskning viser, at mere fart betyder større bremselængde - og flere og mere alvorlige ulykker. - Vi er oprigtigt bekymrede for, at vi får flere af de her meget grimme bagende-kollisioner, siger administrerende direktør Mogens Kjærgaard Møller. Dem bekymring deler de for såvidt hos bilisternes interesseorganisation, FDM. Men her hæfter man sig også ved, at ensartede fartbegræsninger får trafikken til at glide bedre. Det betyder færre hasarderede overhalinger og færre ulykker. - Men når det så er sagt, så kørte en stor del af lastbilerne alligevel 80 kilometer i timen på landevejene, så vores vurdering er, at det i praksis ikke kommer til at gøre den store forskel i virkelighedens verden, siger Dennis Lange, der er juridisk konsulent i FDM. Trafikforsker Harry Lahrmann fra Aalborg Universitet slår fast, at begge effekter kommer i spil - altså både den negative effekt af højere hastighed og den positive effekt af ensartet hastighed. - Det bliver spændende at se, hvilken af disse effekter, der er størst, siger han. Forskningen kan nemlig ikke give et klart svar på, hvad vi kommer til at se på de danske veje i den kommende tid. - Men det er vigtigt, at det bliver fulgt nøje, og at man sørger for, at bilerne kører med lavere hastighed, påpeger han. Han vurderer, at det er afgørende, at der kommer flere betjente på vejene for at sikre, at hastighedsbegrænsningerne bliver overholdt.", "annotations": [], "meta": {}, "annotation_approver": null}
{"id": 691, "text": "Du er altid klar på en fest. Du er den, folk gerne vil sidde til bords med, og du er mester i at holde samtalen i gang. Hvis du kan svare ja til det, er der stor sandsynlighed for, at du er ekstrovert. Sådan en selvsikker type, der altid er glad, frisk og elsker opmærksomhed - og som også kan være overfladisk. Eller hvad? Ifølge Jung, en schweizisk psykoanalytiker, som i 1921 kom med begreberne \"introverte\" og \"ekstroverte\", er den største forskel på de to, at introverte får energi fra deres indre verden, mens ekstroverte får energi fra den ydre verden. Men derudover hersker der om de to typer. Vi har i anledning af DR3-programmet 'Alphaeksperimentet' spurgt DR3's ekstroverte brugere på Instagram, hvilke misforståelser de møder fra deres omgivelser. Læs 20 af dem her og bliv (måske) overrasket. Som ekstrovert tror folk altid, at man ikke kan blive ked af det eller såret, fordi man altid udadtil er glad og frisk på det meste. @Jenanviinblad95 Mange hentyder til, at jeg ikke kan lide mig selv, eller at jeg ikke har det godt indeni, fordi jeg ikke har brug for at bruge en masse tid med mig selv. Jeg kan sagtens lade op med gode venner. Astrid, 20 år Jeg møder tit den med, at jeg aldrig er genert eller usikker, fordi jeg er udadvendt. Men sandheden er, at jeg er mega usikker og genert, især i sociale sammenhænge. Emilie, 20 år Den ene gang jeg ikke dansede og var flyvende i byen (fordi min mor lige var blevet indlagt), men bare sad stille og snakkede med folk, mente alle, at jeg var mega sur. Jeg skulle høre på det i flere dage. Mickey, 24 år Jeg er ærlig og åben. Men det betyder også, at jeg taler, før jeg tænker. Folk siger tit til mig, at tale er sølv, og at tavshed er guld. Det bliver jeg meget såret af. Min kreativitet blomstrer gennem dialog og fejltagelser. Stella, 24 år Som ekstrovert kan jeg ofte blive set som værende ekstremt opmærksomhedskrævende, hvilket jeg på ingen måde er. Asta, 18 år Folk tror altid, de kan gøre grin med min højlydte stemme, og det at jeg snakker meget, uden det rammer mig. Men i virkeligheden gør det mig altid ked af det, da jeg ville ændre på det, hvis jeg bare kunne knipse med fingrene og ikke være så \"frembrusende\". Anonym, 22 år. Jeg hører tit, at fordi man er ekstrovert, har man mange tætte venner. Men jeg føler mig tit ensom, fordi jeg ikke har en tæt gruppe, men en masse bekendte. Så jeg ved aldrig helt, hvem jeg skal hænge ud med. Helena, 20 år Folk tror, jeg vil blive set hele tiden, og de antager ofte, at jeg opfører mig, som jeg gør, i håb om opmærksomhed. Isabella, 19 år Jeg fremstår selvfikseret og som en, der fylder meget. I virkeligheden ønsker jeg bare at inkludere alle og skabe en rar stemning ved at være åben og positiv. Og så kan man altså godt have en god selvtillid uden at have et stærkt selvværd. @anemone.camphausen Lige så snart jeg ikke er lige så \"på\", som jeg plejer at være, spørger alle, om der er noget galt med mig. Lotte, 25 år Folk glemmer tit at spørge ind til mig, da det for mig er det mest naturlige altid at høre, hvordan andre har det og spørge ind til dem. Derfor kan jeg godt føle mig alene til tider, da det bliver opfattet som en selvfølge, at jeg altid er ovenpå. Sofie, 20 år Jeg oplever tit, at der er en forventning til mig om, at jeg skal underholde til sammenkomster. Jeg føler mig derfor tit ansvarlig for andres sjov. Det kan gøre mig bange for, at folk synes, jeg fylder for meget og ikke giver plads til dem, der ikke snakker så meget. Lea, 24 år Folk tror, jeg er løs på tråden, fordi jeg ikke er bleg for at snakke om mit sexliv. Og folk tror altid, man er vildt dum, fordi man er nysgerrig og ikke nervøs for at stille spørgsmål. Anonym, 18 år At være ekstrovert er ikke det samme som at være overfladisk. Folk tror, det er overfladisk, når jeg opsøger mennesker, jeg ikke kender så godt. I virkeligheden er det fordi, jeg er meget nysgerrig på folk omkring mig og gerne vil lære nye at kende. Sofie, 18 år Folk regner med, at man bare springer ud i alt, og at alt er en leg, når man er ekstrovert. De regner med, at man har meget selvtillid og aldrig laver fejl. Det kan godt være hårdt at leve op til, selv om jeg er ekstrovert. Anonym, 18 år Jeg har en tendens til at være overkærlig - især når jeg drikker. Det er bare min måde at vise folk, hvor meget, jeg holder af dem, men mine venner synes ofte, jeg er alt for meget. De får mig til at føle, at jeg har et forskruet syn på venskab og kærlighed. Anine, 21 år Hvis jeg en sjælden gang takker nej til sociale arrangementer, skal jeg være nærmest døden nær, for at afbuddet accepteres. Line, 28 år Folk tror tit, jeg er meget populær og har mange venner, fordi jeg er åben, energisk og frisk. Jeg føler mig tit ensom og er ikke god til at skabe dybe relationer. Simon, 25 år Folk tror ofte, jeg har et vildt liv. I virkeligheden gør jeg vilde, impulsive ting, fordi jeg bliver rastløs af mit eget selskab. Jeg ville ønske, jeg havde mere ro i mig selv, så jeg ikke tog så mange dumme beslutninger. Anonym, 22 år", "annotations": [], "meta": {}, "annotation_approver": null}
{"id": 692, "text": "I flere år har Gert Nygaard Laursen holdt et skarpt øje med den 33 år gamle DWP-vindmølle på Mors. Hvert halve år har hans firma sikret, at møllen levede op til alle forskrifter. Derfor kom det bag på ham, at møllen pludselig løb løbsk natten til mandag. - Vi vurderede, at den var i forsvarlig stand, hver gang vi lavede service. Selvfølgelig er det en gammel mølle, men ikke så meget, at den ikke kunne køre videre, forklarer han. Gert Nygaard Laursen var selv med, mens møllens vinger susede ukontrolleret rundt og rundt. Han var i tæt kontakt med politi og beredskab undervejs. Og det var ham og hans folk, der allerede om natten fik idéen til at skyde snore op om vingerne for at få den stoppet. Derfor var han lettet, da det endelig lykkedes. - Jeg synes, det var en træls situation. Møllerne skal jo gerne køre godt. Derfor var det rart, da vi endelig fik hold i den, fortæller han. Lige nu er møllen sikret og låst, så den ikke får luft under vingerne igen foreløbigt. Når vind og vejr tillader det efter nytår, skal Gert Nygaard Laursens folk op i den 30 meter høje mølle og se nærmere på maskineriet. - Vi skal op og lave en gennemgang af møllen for at se, om vi kan finde årsagen til, at møllen har fejlet først og fremmest, forklarer han. Selvom vindmøllen har 33 år på bagen, så er det ikke givet, at den skal skrottes. Måske kan den sættes i stand. - Det er et spørgsmål om prisen i sidste ende. Hvis den stadig kan stå og lave noget strøm og tjene penge - så er det en investering, man gør. Men det vil formentlig være en totalrenovering, der skal til, vurderer han. En lignende mølle blev fjernet samme sted i 2015, efter at den også var løbet løbsk. Dengang fandt man aldrig årsagen til fejlen.", "annotations": [], "meta": {}, "annotation_approver": null}
{"id": 693, "text": "Paulina Lykke frygter at føde foran en maskeklædt jordemoder. Kristina Buch er kronisk syg og frygter for sit immunforsvar. Og Tascha Herløv Sindberg er nervøs for ikke at have sin mand med til fødslen. De er fulde af hormoner og allerede bekymret over alle de ting, som gravide normalt bekymrer sig om. Nu er der også coronavirus at forholde sig til. For de er i risikogruppen – men ud fra et forsigtighedsprincip. Sidste år blev der i Danmark født, hvad der i gennemsnit svarer til lige over 167 babyer i døgnet. Her fortæller tre af dem, der skal føde i år, hvordan det påvirker dem at være gravid i en tid, hvor coronavirus og usikkerhed fylder. Jeg har panikket en del gange den seneste uge. Første gang, da Danmark lukkede ned. Jeg havde ingen bleer til baby, og jeg kunne jo føde lige om lidt. Eller nu. Og hvad hvis amningen ikke kom til at fungere optimalt? Vi havde heller ikke fået købt modermælkserstatning. Få dage efter panikkede jeg igen. Hvis der er fare for, at jeg er smittet med coronavirus, vil læger og jordemødre være pakket ind i dragter og masker. Ved min første fødsel krammede jeg jordemoderen, der skulle levere mit barn til verden. Nu risikerer jeg at ligge og presse mit barn ud med hjælp fra en jordemoder, som jeg ikke engang har set i øjnene. Det er ikke umiddelbart et særlig varmt møde. Og så fik jeg en nedsmeltning. Jeg lider af angst, og min mor er en enorm tryghed for mig. Hun var med ved min første fødsel, og det skulle hun igen. Sammen med min kæreste. Men nu må jeg kun have én person med til fødslen. Nu har jeg min kæreste og maskerede jordemødre. Sådan forestiller jeg mig det. Men hvis han bliver smittet, må han ikke komme med. Og vi skal også passe på vores lille datter, når hun kommer til verden. ’Better safe than sorry’, så vi har lagt regler. Jeg er ellers ret laissez faire som person, men lige nu er virussen så intens. Så; kun hendes farmor og mormor må komme på besøg de første 14 dage. De skal spritte og vaske hænder, og de må ikke kysse på lillesøster. Jeg er altså ikke hysterisk. Vi kan altid bøje reglerne, hvis vi føler for det undervejs. Måske ændrer vi reglen, så søskende og bedste venner alligevel må komme. Vi skal bare ikke risikere, de smitter hende. Jeg er i risikogruppen gange to. Gravid, tjek. Kronisk syg med sklerose, tjek. Coronavirussen spreder sig, og jeg er hamrende bekymret og super skrøbelig. Vi har været igennem tre års fertilitetsbehandling for at nå hertil. Nu er det endelig lykkedes. Tænk, hvis der sker noget med vores datter. Hvis jeg bliver smittet, og jeg smitter hende. Jeg er i risikogruppen, fordi jeg er kronisk syg, og ud fra et forsigtighedsprincip, fordi jeg er gravid. Mit immunforsvar har været nulstillet på grund af min sygdom, og graviditeten nedsætter også mit immunforsvar. Derfor bliver jeg hjemme fra mit arbejde. Foreløbig de næste 14 dage. Det bad min mand mig om, og han har ret. Om to uger skal jeg ud. Men jeg skal ud alene. Vi har tid til misdannelsesscanning, og min mand skal blive hjemme, har vi fået at vide. Jeg bliver fulgt tæt med ekstra scanninger og blodprøver, fordi jeg er syg i forvejen, og det er svært at skulle til scanningerne alene. Måske bliver nogle af scanningerne aflyst, hvis der ikke opstår komplikationer. Der er så meget, vi ikke ved. Det sværeste er, at det hele er så usikkert lige nu. Jeg er normalt et meget struktureret menneske, men vores planer bliver hele tiden ændret. Nu må jeg kun have én pårørende hos mig i de dage, jeg er indlagt og ingen besøgende. Vores to børn må heller ikke komme. Jeg er nervøs for, at min mand ikke kan komme med til fødslen. Enten på grund af smittefare, eller fordi han er nødt til at være hjemme og passe børnene. For jeg har brug for at være tryg, når jeg skal føde – jeg har brug for at vide, at min mand må være der. Jeg er ikke selv bange for at blive smittet, men jeg er bekymret for min baby. Ikke fordi jeg tror, der vil ske ham eller hende noget alvorligt, men det er aldrig sjovt med en syg baby – og hvad hvis vi smitter andre? Når folk kommer på besøg, skal de ’sprittes af’, og de må ikke give kram. Jeg kommer ikke til at give min baby så meget ud, som jeg har gjort ved de to store. Og vi skal ikke være for mange samlet på én gang. Hvis nogen føler sig det mindste syge, eller har været i nærheden af nogen, som kan have coronavirus, skal de holde sig væk. Vi overvejer, om vi skal sige nej til besøg de første 14 dage. Selvom det ville være enormt trist. Med hjertet vil jeg gerne have besøg. Jeg vil jo gerne vise sin baby frem. Men hjernen siger, det kan være en dårlig idé.", "annotations": [], "meta": {}, "annotation_approver": null}
{"id": 694, "text": "Katten Monét sidder på bordet hos dyrlæge Rikke Fast. Hun mærker ned langs hans pelsede krop, og hun føler efter ribbenene. Monét er en stor kat, og derfor er han kommet til vægt- og slankekonsultation på Viborg Dyreklinik. - Vi må nok indrømme, at Monét ikke har så meget talje, siger dyrlægen med et smil. Ved siden af hende kigger Monéts ejer Jeanette Glanning opmærksomt med. Hun kan godt se, at Monét er blevet stor. - Lidt måske, men så er der jo også noget at klappe. Jeg kan godt lide, at han har noget pondus - så jeg ikke skal lede efter ham mellem møblerne, siger hun. Men det er ikke godt for Monét at være overvægtig. Tværtimod. Viborg Dyreklinik tilbyder i januar en gratis konsultation til kæledyrsejere, som mistænker, at deres bedste ven har lige rigeligt på sidebenene. - Vi vil gerne slå et slag for, at vi får forebygget, at dyrene udvikler livsstilssygdomme - før det er for sent, siger Rikke Fast, der er dyrlæge og ejer af Viborg Dyreklinik. Ligesom mennesker kan kæledyr også blive overvægtige. Det er op mod 40 procent af kæledyrene, anslår Hanne Knude Palshof, der er formand for Den Danske Dyrlægeforening. Netop i januar og lige efter sommerferien bliver kæledyrsejerne ofte opmærksomme på problemet. - Vi har set det de seneste ti år. Vi får personificeret vores kæledyr mere og mere, så når vi selv går på kur, kommer hunden det også, forklarer Hanne Knude Palshof. Hos Dansk Kennel Klub oplever adfærdskonsulent Lise Lotte Christensen, at folks opfattelse af, hvad en sund hund er, har ændret sig. - I takt med at flere kæledyr er blevet overvægtige, ser mange mennesker en let overvægtig hund som en normal hund. Omvendt vil mange synes, at en helt normal hund ser for tynd ud, siger hun. Lise Lotte Christensen oplever, at folk vil forkæle deres kæledyr. Og dét genkender Monéts ejer, Jeanette Glanning. - Det er jo, fordi vi vil vores kæledyr det bedste. Og måden vi viser, at vi elsker dem på, er jo ved at give dem lækker mad, siger hun. - Så hvis vi hygger, så får vi slik, og hvis vi hygger med vores kæledyr, så får de også godbidder - og det får Monét måske lige i overkanten, tilføjer hun. Lise Lotte Christensen anbefaler i stedet, at man forkæler sit dyr på en anden måde. For eksempel ved at gå en tur i skoven med hunden. Tilbage på dyreklinikken skal katten Monét en tur på vægten. 8,6 kilo siger vægten under Monéts krop. Det er knap dobbelt så meget som en normalvægtig kat i hans race. Dyrlægens anbefaling er klar: Monét skal på slankefoder, og det er også en god ide at holde igen med godbidderne. - Det nytter ikke noget bare at reducere mængden af mad, for så går de bare og er mere sultne - og så vil de måske tigge mere ved bordet og have held med det, siger Rikke Fast. Monéts ejer Jeanette Glanning er klar over, at katten helst skal smide noget vægt. - Rikke siger jo, at han er en 4-5 kilo overvægtig. Men vi arbejder hårdt på sagen og har gjort det et par år. Og det går da også fremad med et par 100 gram en gang imellem, siger Jeanette Glanning med et glimt i øjet.", "annotations": [], "meta": {}, "annotation_approver": null}
{"id": 695, "text": "Europas bedste bagere, smede, tømrere og malere kommer måske til Herning om fire år. For regeringen arbejder på at få europamesterskaberne i håndværksfag - også kaldet EuroSkills - til Herning i 2024. Her skal op mod 700 af Europas største håndværkstalenter dyste mod hinanden i en lang række fag. - Det er kæmpestort. Det er nok på størrelse med at få Tour de France til Danmark, for det betyder så meget for alle fagene, mener murer Nicolai Asmussen fra Holstebro. Han blev selv verdensmester inden for murerfaget ved verdensmesterskaberne i London i 2011, og han har set, hvordan det efterfølgende inspirerede folk og andre håndværkere omkring ham. - Os, som er med, er rollemodeller. Det er ren sport. Bare inden for det fag man skal leve af resten af sit liv, fortæller Nicolai Asmussen. Derfor tror han, det vil få flere unge til at vælge en erhvervsuddannelse - hvilket også er regeringens mål med at placere konkurrencen her i Danmark. - Måske vil nogen, som sidder og overvejer en gymnasiel uddannelse, tænke: Det her, det er lige mig. Udover Danmark har også Holland lagt bud på værtsskabet, og til marts bliver det offentliggjort, hvem som får lov at afholde konkurrencen. Hvis Danmark vinder udbuddet, skal håndværksuddannelserne vises frem fra deres bedste side, mener børne- og undervisningsminister Pernille Rosenkrantz-Theil (S). - Det handler om at sætte fokus på dansk håndværkertradition og sørge for, de unge får set, hvad der kommer ud af at gøre sig umage. Så kan vi forhåbentlig inspirere endnu flere til gerne at ville være håndværker, siger hun. Værtsskabet forventes at koste 120 millioner. Heraf udgør statens bidrag de 30 millioner, mens Herning Kommune og Region Midtjylland hver skyder 5 millioner i puljen. De resterende millioner skal blandt andet hentes via sponsorater. Børne- og undervisningsministeren mener, at de penge, som værtsskabet koster, er godt givet ud. For det giver mening at investere i flere håndværkere, mener hun. - Vi skal huske på, det ikke er gratis at uddanne nogle af verdens bedste håndværkere, så samlet set bruger vi en stor mængde penge på vores uddannelsesinstitutioner. Jeg synes, det er det hele værd, mener Pernille Rosenkrantz-Theil. Lars Krarup fra Venstre, der er borgmester i Herning Kommune, er også positiv over, at EM i Skills måske kommer til byen. Da danmarksmesterskaberne i håndværksfag løb af stablen i Herning for to år siden, gav det nemlig et løft til erhvervsuddannelserne i området. - Hvis vi kan få EM i Skills til Danmark og til Herning, vil det give et kæmpestort fokus på erhvervsuddannelserne, og det er til gode for virksomhederne, siger han. Parterne bag ansøgningen forventer, at der kommer i omegnen af 100.000 tilskuere i løbet af de tre konkurrencedage. - Det vil give en kæmpe mulighed i både uger og måneder op til, hvis vi får det til Danmark. Det sætter fokus på de mange gode muligheder, der er, hvis man tager en erhvervsuddannelse i det her land, siger Lars Krarup. Det samme mener murer Nicolai Asmussen fra Holstebro. Han vil gerne have fokus på, at mulighederne inden for håndværksfagene er store. - Det her viser, man kan meget andet end at stå med en murerske eller en grydeske. Der er så meget, der er muligt. Man får at se, hvad menneskehænder kan. Det er regeringen, Herning Kommune og Dansk Arbejdsgiverforening, der samarbejder om værtsskabsansøgningen.", "annotations": [], "meta": {}, "annotation_approver": null}
{"id": 696, "text": "300 kroner per rulle. Eller seks ruller for 1.750 kroner. En journalist fra DR Midt & Vest undersøger, om hun kan købe snus på det sociale medie Snapchat. Det kan hun sagtens. Hun kan endda få det leveret, tilbyder en sælger på Snapchat. - Hvis du køber 3+ ruller, skal jeg nok køre til dig, skriver brugeren. De sociale medier vrimler med ulovligt salg af snus. Da vores journalist skriver 'snus' i søgefeltet på Snapchat og Facebook, afsløres en sand snus-buffet. Flere brugere på Snapchat har såkaldte - billeder der ligger permanent på deres profil i en periode - hvor de reklamerer med gode tilbud. Handlen på de sociale platforme sker på trods af, at det er ulovligt at sælge tobakken i Danmark. Men den kendsgerning afskrækker tilsyneladende ikke sælgerne. På Facebook foregår handlen helt åbenlyst i en gruppe. Her interviewer DR's journalist en 20-årig mand, som fortæller, at han sælger snus og desuden dyrker sport på eliteniveau. Hvis hun vil købe en tilpas stor mængde, vil han gerne tage toget fra Silkeborg til Herning med snusrullerne. Han tjener 4.000 kroner om måneden på at sælge snus, oplyser han til DR's journalist. Sortbørssælgerne løber da også kun en lille risiko. Der skal nemlig konkrete anmeldelser til, før myndighederne går ind i sager om snussalg. Sikkerhedsstyrelsen har siden 2016 taget sig af kontrollen med salg af snus, og styrelsen modtager ofte tips og henvendelser blandt andet fra bekymrede forældre, fortæller kontorchef i Sikkerhedsstyrelsen Søren Muff. - De vil gerne gøre opmærksom på, at der sker noget her, fordi de har fået nys om det i forbindelse med de unge mennesker, siger kontorchefen. Men Sikkerhedsstyrelsen fører ikke tilsyn med sortbørshandlen. - Vi overdrager anmeldelserne til politiet til nærmere efterforskning, for vi har ikke hjemmel til at gøre noget ved dem, det har politiet, siger Søren Muff. Fra 2017 til 2019 har Sikkerhedsstyrelsen politianmeldt 303 private for salg, mens 64 butikker og webshops er politianmeldt for salg af ulovligt snus. Hos Midt- og Vestjyllands politi efterforsker man ikke på eget initiativ salg af snus på sociale medier. - Vores primære kendskab til det er, når vi alligevel er i aften- og bylivet i de sene nattetimer, hvor vi tjekker for narkotiske stoffer. Der ser vi også efter, om nogen sælger snus, siger politiinspektør Ole Henriksen. Han fortæller, at snus fylder i det forebyggende arbejde, men han understreger, at andre også skal på banen. - Jeg mener, at man som forældre må holde øje med, om ens børn og unge mennesker bruger noget, som de faktisk bliver afhængige af. Det er i hjemmene, at den primære indsats må være, siger Ole Henriksen.", "annotations": [], "meta": {}, "annotation_approver": null}
{"id": 697, "text": "En pansret mandskabsvogn var kørt forkert ved Vridsted syd for Skive og holdt stille i det våde morgenmørke, da en personbil af mærket Toyota kom kørende bagfra. Føreren af personbilen var i tvivl om, hvorvidt hun kunne køre udenom, og derfor afventede hun, forklarer indsatsleder fra Midtjysk Brand & Redning Jesper Hesselbjerg. Men pludselig satte den pansrede mandskabsvogn i bakgear, og den stoppede først, da den holdt helt oppe på kølerhjelmen af personbilen bagved. Føreren af det militære køretøj kunne angiveligt ikke se bilen bag sig. - Føreren af den civile bil var stærkt chokeret, men hun er heldigvis ikke kommet til skade, fortæller indsatslederen. Kvinden blev tilset på stedet i en ambulance og blev hentet af sin kæreste umiddelbart efter. - Jeg tror, det er noget af en oplevelse, hun lige skal have rystet af sig her de nærmeste par dage, siger Jesper Hesselberg. Næste opgave var at få de to køretøjer fra hinanden, så vejen kunne blive ryddet, og trafikken igen kunne glide. Den pansrede mandskabsvogn vejer flere tons, så brandfolkene måtte sætte et tov mellem den tonstunge brandbil og Toyotaen for at trække de to vogne fra hinanden. Ingen personer kom til skade ved det usædvanlige uheld. - Det er første gang i min 20-årige karriere, at jeg har oplevet sådan et uheld, forklarer Jesper Hesselbjerg. Han beskriver det som 'et hændeligt uheld.' - Det regnede og var mørkt fra morgenen af, og så har bilen bagved været helt dækket af det her store køretøj. Så et godt råd er selvfølgelig at holde ekstra god afstand og trække ud, så man sikrer sig, at den forankørende kan se ens forlygter i sidespejlet, råder han.", "annotations": [], "meta": {}, "annotation_approver": null}
{"id": 698, "text": "Om sommeren pibler sveden af panden, og her i vintermånederne banker radiatorerne afsted. Der er dårligt isoleret i Brian Nørgaard Albertsens konsultationsrum. Og pladsen er trang. Lejet, hvor patienter får gynækologiske undersøgelser, står så klemt, at knæ og ben ender i vindueskarm og radiator. - Så det skal flyttes ud, benene skal flyttes med, og det er ofte et cirkus, forklarer han. Alle er enige: Et nyt lægehus må til, hvis det lille byområde Vorgod-Barde også i fremtiden skal have en læge. Derfor samler de ind. Det nye lægehus skal ligge i forlængelse af byens sportshal. Det bliver til et sundhedshus, der også skal være hjemsted for et træningscenter, en fysioterapeut, sygeplejersker - og lægen, naturligvis. Sundheds- og Ældreministeriet har nikket ja til at betale 6,4 millioner kroner til projektet. Men pengene er kun til lægehuset, og fordi kommunens ansøgning til ministeriet også indeholdt planen om træningslokale og lokaler til fysioterapeut, er pengene - og dermed lægehuset - betinget af, at haludvidelsen bliver opført på samme tid som lægehuset. Med andre ord: Ingen haludvidelse, intet nyt lægehus. Det er i hvert fald den besked, halbestyrelsen i Vorgod-Barde fik fra Ringkøbing-Skjern Kommune om ministeriets bevilling. Der mangler to millioner kroner til halbyggeriet. De penge vil halbestyrelsen forsøge at samle ind blandt borgerne i de godt 700 husstande i området. - Det gør vi ved at gå rundt til alle husstande og stemme dørklokker. Folk er altid gode til at bakke op om aktiviteter, siger halbestyrer Leo Clausen. I gennemsnit skal hver husstand betale 3.000 kroner, for at planerne kan realiseres. Halbestyreren er sikker på, det vil lykkes. I et svar til DR Midt & Vest skriver Sundheds- og Ældreministeret dog, at der ikke stilles konkrete krav til haludvidelsen. - Sundheds- og Ældreministeriet tager gerne stilling til eventuelle ændringer af dette projekt, men ministeriet er ikke tidligere blevet kontaktet omkring dette. Det er således ikke korrekt, at tilskud fra pulje til læge- og sundhedshuse frafalder, hvis hallen ikke udvides samtidig med lægehuset. Ministeriet tager gerne stilling til ændring i det konkrete projekt, hvis det er relevant for projektet. Sundheds- og Ældreministeriet er i dialog med kommunen ift. at udrede eventuelle misforståelser, står der i svaret. På et borgermøde om det nye sundhedshus blev de første 75.000 kroner samlet ind. De lokale bakker op. - Jeg bliver meget stolt og beæret. Det siger meget om borgerne her i byen, siger Brian Nørgaard Albertsen om initiativet. Han krydser fingre for, at det lykkes. - Så vil jeg som læge kunne lave et rigtig godt sundhedstilbud, så borgerne ikke skal føle sig som Udkantsdanmark med dårlige forhold, siger han. For eksempel kan patienter efter et hjertetilfælde eller et brækket ben komme til genoptræning i deres egen by, og der vil kunne knyttes en ekstra sygeplejerske til. Patienter vil forære 35-årige Brian nyt lægehus: 'Gynækologiske undersøgelser er ofte et cirkus'\"),", "annotations": [], "meta": {}, "annotation_approver": null}
{"id": 699, "text": "Det er mørkt, når Klaus Knudsen ligger på lur. Med en termisk kikkert i hånden spejder han efter et forhadt kræ: Mårhunden. Hvis heldet er med ham, og han får øje på sit bytte, skal han igennem en kort, men besværlig procedure, før han kan skyde. Han skal lægge natkikkerten fra sig. Tage riflen mellem hænderne. Tænde en lygte. Sigte. Og så trykke på aftrækkeren. På de få sekunder kan mårhunden nå at bevæge sig, så han risikerer at ramme den upræcist. Eller den kan nå at stikke helt af. - Det er vanskeligt. Man skal saftsuseme have god tålmodighed. Jeg ville ønske, at vi kunne få det optimeret, så det var knap så svært, for der bliver flere og flere af dem, siger han. Klaus Knudsen og andre jægere har længe ønsket at få lov til at påmontere et natsigte på deres jagtriffel. Jægere i vores nabolande bruger det allerede, men i Danmark er det ulovligt - blandt andet på grund af frygten for terror. Danmarks Jægerforbund har beskyldt Miljøministeriet for nøl i sagen. Men nu lægger miljøminister Lea Wermelin (S) op til, at de danske jægere må bruge natsigteudstyr, når de er på mårhundejagt. - Jeg har afventet anbefaling, og nu har jeg fået grønt lys fra rådet. Det vil jeg gå videre med, siger ministeren. Lea Wermelin vil ikke sætte dato på, hvornår danske jægere lovligt kan påmontere et natsigte på jagtriflen. - Jeg deler jægernes utålmodighed, men jeg arbejder så hurtigt som overhovedet muligt, siger hun. Mårhunden er et kæmpe problem i den danske natur. Den har ingen naturlige fjender og æder alt fra insekter, fugle og små pattedyr. Også fredede dyr. Alle - lige fra jægere til naturentusiaster og myndigheder - er enige om, at mårhunden skal skydes og holdes nede. Mårhunden er især aktiv om natten. Så når de frivillige mårhundejægere snart får mulighed for at bruge natsigte, vil det betyde en del for bekæmpelsen af mårhunden, vurderer jæger Klaus Knudsen. - Vi kan få reguleret mange flere, og så kan vi lave meget bedre skud. Vi kommer ikke til at lave så mange anskydninger, fordi vi sidder stille og roligt og har god tid til det. Mårhunden ved ikke, vi er der, og så kan vi få lavet et ordentligt skud, siger han. Formanden for Danmarks Jægerforbund, Claus Lind Christensen, er enig. - Bestanden af mårhunde er ude af kontrol. En mårhund får i snit 11 hvalpe per par. Så vi skal i gang med at bekæmpe dem yderligere inden ynglesæsonen, siger han. Sidste år blev der skudt over 3.000 mårhunde i Danmark Aarhus Universitet og Danmarks Tekniske Universitet har i henholdsvis 2016 og 2017 vurderet, at bestanden om fem til ti år vil være på 30.000 mårhunde, hvis bekæmpelsen ikke bliver bedre.", "annotations": [], "meta": {}, "annotation_approver": null}
{"id": 700, "text": "40 år med kampvognskørsel og forhindringsbaneløb har tæret på Kurt Almestrand. Den 58-årige overkonstabel kan ikke det samme, som han kunne engang. Faktisk har en knæskade helt sat en stopper for de fysiske udfoldelser. - Bare det at skulle klatre op og ned af køretøjer kan jeg ikke. Jeg skal have en stige for at klare det, siger han. Kurt Almestrand er ikke den eneste, der er udfordret af de fysiske opgaver i Forsvaret. For det kræver kræfter at kravle i forhindringsbanens mudder og deltage i kilometerlange stroppeture med oppakning. Men når soldaterne kommer op i årene, bliver det for hårdt, og hvad skal der så blive af dem? Dét er der i dag ikke noget klart svar på. Derfor er der behov for, at de 20.000 medarbejdere i Forsvaret får en seniorpolitik, mener Hærens Konstabel- og Korporalforening (HKKF). - Det vigtigste er en anerkendelse af, at alder sætter sine spor, siger Kurt Brantner, der er fungerende formand for HKKF. Forsvarsminister Trine Bramsen (S) er netop gået i gang med at forhandle med Forsvaret og de faglige organisationer om en seniorpolitik. - Vi skal blive markant større i Forsvaret de kommende år. Vi har selvfølgelig brug for de unge og veltrimmede, der er klar til at tage ud i felten, men vi har også brug for den taktiske kunnen og erfaring, som man typisk har med en lidt ældre fødselsattest, siger ministeren. Kurt Almestrand er heldig. Han har fået et mere skånsomt job på kasernen i Oksbøl. Nu er han blæksprutte og mentor for de unge, 'en alt-mulig'-mand. - Det, synes jeg, er fantastisk, siger han begejstret. Kurt Almestrand er også en undtagelse fra reglen, for langt de fleste ældre soldater er stadig en del af den operative styrke. Det var Kurt Almestrand også indtil for et år siden, hvor han selv måtte tage initiativ og bede HR-afdelingen om et andet job, da han indså, at han ikke kunne holde til de fysiske udfoldelser. Sådan bør det ikke være for dem, der kommer efter ham, mener Kurt Almestrand. Han foreslår, at ældre soldater per automatik bliver spurgt, om de kan stadig kan klare opgaverne. Hvis ikke, skal de tilbydes noget andet. - Nu har vi jo brugt hele vores arbejdsliv i Forsvaret. Så er det da ikke for meget forlangt, at man tager sig godt af os medarbejdere i den sidste tid på arbejdsmarkedet, siger Kurt Almestrand. Det er på høje tid, at Forsvaret får en seniorpolitik. Det mener arbejdsmarkedsforsker Laust Høgedal fra Aalborg Universitet. Faktisk er det meget usædvanligt ikke at gøre noget aktivt for de ældre medarbejdere, mener han. - Når man skal rekruttere nye, kommende generationer til Forsvaret, hjælper det jo ikke, at man kan se, at det ikke er et særligt attraktivt sted, når man kommer op i årene, siger Laust Høgedal. Spørger man overkonstabel Kurt Almestrand, er der da også kun fordele ved at udnytte hans og andre ældre soldaters sidste år på arbejdsmarkedet. - Brug os nu, til det vi kan. Når vi ikke kan det fysiske længere, så brug den erfaring, vi har fået gennem mange år, opfordrer han. Forsvarsministeren håber at præsentere en ny seniorpolitik i løbet af foråret.", "annotations": [], "meta": {}, "annotation_approver": null}
{"id": 701, "text": "Den 33-årige Storm Balderson er ved retten i Holstebro dømt skyldig i hærværk mod blandt andet kirkefacader samt trusler mod blandt andre den , der er dømt for at skyde en fredet ulv. Han skal i fængsel i 40 dage, betale bøde og sagens omkostninger. Natten til den 27. juni 2019 overmalede Storm Balderson Ulfborg Kirke med slagord som 'Blod bliver ikke glemt' og 'Naturen før mennesket'. Han spraymalede også byskilte og satte trækors langs gaderne. På korsene stod navnet på den . Navnet på hans søn stod der også, og ved siden af navnene var skrevet 'R.I.P.'. Samme dag stod den 33-årige offentligt frem og fortalte, at han stod bag hærværket. Det er netop i området omkring Ulfborg, at et ulvepar har slået sig ned og har fået seks hvalpe. Storm Balderson ønskede med hærværket i Ulfborg at flytte fokus væk fra ulvene. - Jeg ville have folk til at hade mig i stedet for ulvene. Jeg er stolt og glad over, hvad jeg har gjort, siger Storm Balderson. Storm Balderson havde et polititilhold mod at opsøge den mand, der har skuft ulven, og hans søn. Det blev han også kendt skyldig i at overtræde gentagne gange. Han er også kendt skyldig i trusler mod medlemmer af foreningen \"Ulvefrit Danmark\". Et vidne forklarede, at Storm Balderson havde lagt en video på nettet, hvor han sagde, at medlemmer af Ulvefrit Danmark 'skal have en skovl i nakken'. Storm Balderson har også fået konfiskeret et slagvåben, som han havde købt uden våbentilladelse. Slagvåbnet er en lommelygte, der er udformet som en politistav og er en halv meter lang. Storm Balderson ankede dommen på stedet. Anklager Leif Panduro havde talt for 60 dages fængsel til Storm Balderson. Han var godt tilfreds med dommen på 40 dages ubetinget fængsel. - Jeg synes, det er en rigtig dom. Tiltalte blev fundet skyldig i langt det meste: 10 ud af 11 forhold. Det var ikke en enig domsmandsret. Den juridske dommer og retsformand understregede, at hun var personligt uenig, at Storm Balderson havde overtrådt de fleste polititilhold. Overtrædelsen består i, at Storm Balderson indirekte og direkte har taget kontakt til de to mænd, han havde tilhold mod, ved at omtale dem i Facebook-opslag. udtalelse fra anklager", "annotations": [], "meta": {}, "annotation_approver": null}
{"id": 702, "text": "I 2018 skød Mourits Troldtoft en fredet ulv på en mark ved Ulfborg. En forseelse, som Vestre Landsret i Viborg for, ligesom han fik frataget sit jagttegn i to år. I kølvandet på sagen er fulgt en strøm af trusler på telefon og internet mod både ham og sønnen Steffen Troldtoft. For nylig blev en for blandt andet at true Troldtoft. DR Midt & Vest erfarer, at anklagemyndigheden minimum har rejst tiltale i yderligere to tilfælde. Den ene er fra Sønderborg, hvor en 45-årig mand i en lukket facebookgruppe sidste år skrev: \"Hvilken straf mon jeg får, hvis jeg skyder og dræber ham? Han er jo en hybrid af et monster og en idiot!\" De ord koster nu den 45-årige en tur i retten tiltalt for at overtræde straffelovens paragraf 266, som kan give op til to års fængsel. Manden nægter sig skyldig. Foruden sagen fra Sønderborg venter også en sag ved retten i Helsingør. Steffen Troldtoft oplyser, at der er anmeldt ni andre sager. Han ønsker ikke at kommentere yderligere på det, da han ikke vil give afsenderne af truslerne mere opmærksomhed. Det er ulovligt at true andre. Også selv om man ikke har tænkt sig at gøre alvor af truslerne. Det forklarer Nicolaj Holst, der er lektor i strafferet og straffeproces ved Aarhus Universitet. - Karakteren af truslen skal bare være sådan, at man bliver bange for, at ens liv er i fare, eller at der kan ske voldsom skade, siger han. Når retten skal afgøre, om et udsagn er strafbart, vil dommeren altid kigge på de ord, der er brugt og i hvilken sammenhæng, de er sagt eller skrevet. Som udgangspunkt er der ingen forskel på, om man truer en anden person ansigt til ansigt eller via nettet. - Mediet er ikke afgørende. Men på skrift er man nødt til at se på konteksten. Er det i et forum, hvor man generelt gør sjov eller overdriver? Eller er det et mere seriøst sted, man skriver det, siger lektoren. Han gør opmærksom på, at brugen af emojis ikke gør en trussel mindre alvorlig. - Der er ingen faste regler omkring brugen af emojis. Igen er det en konkret vurdering af det konkrete udsagn, siger Nicolaj Holst. Han vurderer, at der er kommet en del flere anmeldelser om trusler på livet, som sker via sociale medier. - En stor del af den offentlige samtale er jo rykket derhen, siger lektoren.", "annotations": [], "meta": {}, "annotation_approver": null}
{"id": 703, "text": "De ligger der egentlig bare. Steen Skovs marker. Åen risler afsted ved siden af, og for det utrænede øje ser det både grønt og klimavenligt ud. Men det er ikke hele historien. For konstant siver der gasser op herfra. Tilsammen afgiver de danske lavbundsjorde ligeså meget CO2 om året som 500.000 biler, der står i tomgang. Det viser beregninger fra den grønne tænketank, Concito. - Det er voldsomt. Det er mere end 10 procent af de samlede danske udledninger af klimagasser. Derfor haster det med at få det stoppet, siger Torben Chrintz, der er videnskabelig rådgiver i tænketanken. I princippet er det let at stoppe gasserne: Man graver drænrørene op, lader vandet oversvømme markerne, og så fikser naturen selv problemet ved at binde de klimaskadelige gasser i den våde jord. Tilbage står så landmand Steen Skov - og mangler en hel mark. Men hvis formålet og prisen er rigtig, så vil han gerne hjælpe til. - De arealer, vi har ejet igennem så mange år, er vi ikke interesserede i at sælge til hr. Hvemsomhelst og bytte med andre. Men når man så ser fordelene i det: At få dem vekslet til nogle arealer, der egner sig bedre til produktion, så begynder tingene at falde på plads, siger han. I finansloven har regeringen for nylig sat to milliarder skattekroner af til at give landmænd erstatning, hvis de siger ja til at tage deres marker ud af drift. Men det kommer man ikke langt med, lyder det fra Concito: Mindre end en tiendedel af lavbundsjorden kan blive taget ud af produktion for de penge, hvis man sammenligner med udgifter fra lignende projekter. - Der må nye regler eller mange flere penge til, før det batter noget på klimafronten, siger Torben Chrintz. Tæt på 23 milliarder kroner skal der til, hvis al lavbundsjorden skal tages ud af landbrugsdrift, anslår han. Fødevareminister Mogens Jensen (S) erkender, at der skal mange flere penge til. - De to milliarder kroner, vi har afsat, rækker skønsmæssigt til 15.000 hektar. Men vi regner med og håber på, at der snart kommer flere penge til eksempelvis fra private fonde, forsyningsselskaber eller pensionskasser, siger ministeren. Steen Skov har ikke så meget glæde af sin mark ved åen, som han havde engang. - Vi producerer for lidt på arealer som det her, siger han. De lavtliggende marker er ofte for våde til, at afgrøder kan gro, og ifølge klimaprognoserne bliver det kun værre i fremtiden. Det tegner et billede af, at man betaler skattekroner i kompensation for landbrugsjord, der med klimaforandringer alligevel bliver oversvømmet og ikke kan dyrkes i fremtiden. Fødevareminister Mogens Jensen siger, at man skal forsøge at ramme den aktuelle markedspris. - Så kan det vise sig jordenes værdi falder, som årene går, fordi de bliver for våde, og så falder kompensationen, siger han. Selvom de globale klimaforandringer kan betyde, at mange lavtliggende marker i Danmark bliver for våde at dyrke om få år, så mener Landbrug & Fødevarer, at skatteborgerne skal betale fuld kompensation. - Landmændene har købt og betalt skat af deres lavbundsjord i forventning om, at den kunne afvandes og dyrkes. Nu har vi fået en fælles klimaforpligtigelse i samfundet, derfor er det helt naturligt, at vi alle sammen er med til at betale kompensation, siger Martin Merrild fra Landbrug & Fødevarer. Pengene til at afmontere klimabomben er altså ikke fundet – og reglerne for hvordan det skal forgå, kan også trække tingene i langdrag. Når lavbundsmarkerne i praksis skal tages ud af drift af hensyn til klimaet, så skal det foregå ved hjælp af frivillige aftaler om jordfordeling. Alle erfaringer viser, at selv små jordfordelingsprojekter tager lang tid og koster penge. Til gengæld får de bred lokal opbakning. Som loven er nu, kan staten ikke tvinge ejeren til at afstå sin lavbundsjord pga. klimaformål. Landmanden skal overtales til at droppe dyrkningen af sine lavbundsmarker og nikke ja til de penge, han får i kompensation. Det mener brancheorganisationen Landbrug & Fødevarer ikke, der bør laves om på. - Hvis vi skal lykkes med at tage jorden ud, så skal det foregå frivilligt, og landmændene skal have en fair erstatning. Der skal være respekt for økonomien hos hver enkel jordejer, siger Martin Merrild, der er landmand og formand for brancheorganisationen Landbrug & Fødevarer. Der er mange helt lokale forhold, der spiller ind på regnestykket, når et areal med lavbundsjord skal jordfordeles: Er der erstatningsjord til den rigtige pris i området? Hvor god er lavbundsjorden rent faktisk at dyrke? Er der mulighed for støtte fra EU fremover? Kan arealet bruges til andet end dyrkning, hvis man ikke dræner – eksempelvis græsning eller solceller? Vil landmandens bank give grønt lys til handelen? En lang liste af forhold, der kan få landmanden til at forlange flere penge eller sige nej tak til at droppe dyrkningen af sin klimabelastende mark. Alligevel tror ministeren på, at de frivillige aftaler kan sikre klima-reduktionen i stor skala. - Jeg tror på frivillighedens vej. Så lang tid der er frivillige projekter, så er det dem, vi tager fat på. Så må vi gemme projekter, hvor der kan blive brug for tvang til senere, siger Mogens Jensen. Landmand Steen Skov er indstillet på at sige farvel til noget af sin lavbundsjord, hvis han får anden jord til gengæld. - Det er godt for alle. Det er godt for vores samfund, for landmændene og for hele befolkningen, for de arealer er ingen nytte til for landbruget, og vi har for stor kvælstofudledning fra dem, siger han.", "annotations": [], "meta": {}, "annotation_approver": null}
{"id": 704, "text": "Fredag morgen med matematik, historie og spansk. Eller fredag morgen med limbo, DJ og dansegulv. En flok noget overraskede elever på Vestjysk Gymnasium i Tarm mødte fredag morgen inden vinterferien op til scenarie nummer to. Over højtaleren fik eleverne besked på, at der var en vigtig meddelelse fra rektor i fællessalen. Signe Tandrup fra 1.G var noget forvirret i begyndelsen, men langsomt dæmrede det. - Da musikken begyndte, tænkte jeg bare: 'Okay, så er det dét, vi gør'. Jeg var bare klar til at fyre den af, griner hun. En gruppe elever havde sammen med en lærer arrangeret en morgenfest for hele skolen. Uden alkohol vel at mærke. - Vi er ikke et afholdsgymnasium, men vi synes, at de unge skal have lejlighed til at reflektere over det med alkohol, og hvordan man kan have det sjovt uden at drikke, siger rektor Mikkjal Helmsdal. Hele herligheden er blevet til med inspiration fra kampagnen , der har til formål at skabe en sundere alkoholkultur blandt unge. Signe Tandrup var begejstret for konceptet om en alkoholfri morgenfest. - Det er helt vildt fedt, og jeg bakker så meget op om det. Jeg synes godt, at gymnasiefester kan være lidt for fulde af alkohol og med alt for mange, der kaster op. Det er bare ikke særlig hyggeligt, siger hun. Hun drikker ikke selv ret meget alkohol. - Det er faktisk lidt en udfordring at komme til fester, hvis man ikke drikker, siger Signe Tandrup. Jakob Juel er en af de elever, der har været med til at planlægge morgenfesten. Udover at vise at man kan have det sjovt uden øl, er festen også en anledning til at komme ud og snakke med nogle nye på skolen, siger han. - Og vise at man sagtens kan dét, uden at man skal drikke, lyder det fra Jakob Juel. Dans og 'juice-pong' er da også mindst lige så sjovt uden procenter i blodet, mener Signe Tandrup. - Jeg synes, det er genialt. Jeg har været inde og danse med en masse veninder og taget selfies, og det virker bare sindssygt godt. Det er meget sjovere, når man faktisk ved, hvad der er foregået dagen efter, siger hun. Men kan en alkoholfri morgenfest lave om på drukkulturen? Måske ikke, men det er et godt udgangspunkt, mener rektor Mikkjal Helmsdal. - Nu har vi den her fælles reference, hvor det virkelig har været sjovt. Jeg synes, det er et godt udgangspunkt for den fremtidige dialog om alkoholforbrug, siger han. Spørger man Signe Tandrup, er hun også i tvivl. - Hvis jeg skal være helt ærlig, ved jeg det ikke rigtig. Der er mange, der bare sidder, men der er selvfølgelig også mange på floor (dansegulvet, red.), der finder ud af, at det faktisk er fedt ikke at være stangstiv. Jeg håber bestemt, at det hjælper.", "annotations": [], "meta": {}, "annotation_approver": null}
{"id": 706, "text": "Til næste nytår bliver det lettere at købe fyrværkeri uden miljøskadelige plastikdele. Danmarks to største importører af nytårskrudt, Fyrværkerieksperten i Thisted og AFAC i Aalborg, vil ikke længere importere fyrværkeri med plastik i. - Vi vil gerne bidrage til, at der ikke ender plastik i naturen, siger Morten Sørensen, der er direktør i Fyrværkerieksperten og formand for Fyrværkeribrancheforeningen i Danmark. Det er typisk toppen af raketten og luntebeskytteren, der er lavet af plastik. Plastikken bliver fremover erstattet af genanvendelige materialer som pap og træ, som naturen nemmere kan nedbryde. - Vi gør det, fordi mange af vores produkter ender ude i naturen, når de bliver skudt af. Og det er ikke alle, der får ryddet op, siger Morten Sørensen. Han slår fast, at et farvel til plastik ikke påvirker sikkerheden ved fyrværkeriet, men at forbrugerne skal regne med en lille prisstigning på et par kroner. - Jeg tror godt, at forbrugerne vil betale lidt ekstra for at hjælpe naturen. Effekten er der ikke ændret ved, så oppe på himlen vil raketterne se ud som tidligere, siger Morten Sørensen. Det har taget halvandet år at udvikle det plastfrie fyrværkeri. - Først nu er vi klar til at levere et produkt, som er godt nok. Derfor tør vi gå ud og sige, at vi er fuldstændig plastfrie på import af fyrværkeri fra nu af, tilføjer han. Nytåret 2020/2021 bliver dog ikke helt plastikfrit, selv om landets to største importører af fyrværkeri nu stopper med at købe fyrværkeri med plaststykker i. Dels mangler resten af branchen at følge trop. Dels vil det usolgte fyrværkeri, som nu kommer retur fra butikkerne, blive sat til salg om et år. Formanden for Fyrværkeribrancheforeningen er dog sikker på, at det næste nytår bliver en næsten samlet dansk branche, der står bag de plastfrie raketter. - Det er helt klart fremtiden. Der er fokus i hele samfundet på, at vi skal undgå plast i naturen. Det vil vi gerne bidrage til, siger han. Går alt efter planen, vil resten af Europa også producere fyrværkeri uden plastik i løbet af fem år. - Gennem den europæiske brancheforening er vi i gang med at påvirke andre lande til at gøre det samme. Det vil gøre det langt nemmere og billigere at få udviklet det plastikfrie fyrværkeri, siger Morten Sørensen. Hos Danmarks Naturfredningsforening er natur- og miljømedarbejder Therese Nissen glad for, at man i fyrværkeribranchen nu fjerner plastik fra raketter og andet nytårsskyts. - Det er rigtig, rigtig godt, at der nu kommer mindre plast i naturen. Det er et vigtigt skridt at tage, siger hun. Therese Nissen påpeger dog, at der stadig er mange stoffer og kemikalier i fyrværkeri, selvom det bliver plastikfrit. - Fyrværkeri bliver nok aldrig klimavenligt, men det er supergodt, at branchen nu selv gør noget, så de ikke behøver at blive påtvunget ved lov at fjerne unødigt plast, siger hun. Hvert år importerer den danske fyrværkeribranche omkring 375 40-fods containere med fyrværkeri.", "annotations": [], "meta": {}, "annotation_approver": null}
{"id": 707, "text": "Der er helt, helt stille i klasselokalet. 13 drenge fra 5. klasse på Ringkøbing Skole sidder med blikket stift rettet mod hver deres computerskærm og en hånd på musen. Det er hverken Fortnite eller Minecraft. De er i gang med at give digital nødhjælp. - Det er meget sjovt, fordi man ikke bare sidder med en bog, og det minder om at spille, siger Daniel Bækkegaard Munkholm på 11 år. Han sammenligner et satellitkort med et optegnet kort. Når satellitkortet viser stier, veje og floder, der ikke er indtegnet på kortet i forvejen, så gør Daniel det. Med musen i hånden trykker han små punkter ind på en vej i Mozambique ved at bruge open source-programmet 'Open StreetMap'. Det er et detaljeret arbejde. Han kan blandt andet se en lille hytte mellem stier og søer. Når han er færdig med at markere vejen, trykker han 'gem', og så vælger han, om det er en markvej, en sti eller andet. På den måde er han med til at lave et kort, som andre i Mozambique kan nyde godt af. Alle lige fra lokalbefolkning til nødhjælpsorganisationer, der skal finde vej i fjerne egne. - Jeg synes, det er lidt fedt, for så er der andre, der kan få glæde af, at jeg har tegnet på det her. De kan få hjælp på den måde, siger han. For mange danske børn er det ikke en mulighed at donere et pengebeløb til Danmarks Indsamling. Men med teknologien har de andre muligheder. Der er en milliard mennesker i verden, som ikke kan finde deres hjem på et kort, pointerer Peter Leth, der er lærer for fagdagen om nødhjælp på Ringkøbing Skole. - Kort kan gøre en forskel for, om lokalbefolkningen kan finde en skole, finde rent drikkevand - eller få hjælp, hvis der er brug for det, siger han. Kort er et koncept, som vi i vores del af verden finder helt naturligt, men mange andre steder er det ikke noget, de kender så meget til, forklarer senior humanitærrådgiver hos nødhjælpsorganisationen Folkekirkens Nødhjælp Christer Lænkholm. Når hans organisation skal hjælpe folk med at finde en flugtvej fra krig eller vandmasser, tager de udgangspunkt i konkrete, lokale pejlepunkter som for eksempel et træ på en bakketop. Alligevel er elevernes arbejde bemærkelsesværdigt, mener han. - Det er noget, man skal arbejde mere med, så man for eksempel ikke leder folk ind i et minefelt, men der er interessante elementer, siger han. Uanset hvordan kortene fra Ringkøbing Skole bliver brugt i virkeligheden, så er formand for Danmarks Indsamling, Mulle Juul Korsholm, begejstret over elevernes indsats. - Det er vigtigt, at danskerne i en tidlig alder finder ud af, hvordan det ser ud uden for Danmarks grænser, og finder ud af, at man kan være med til at gøre en forskel, uanset hvem man er, siger hun.", "annotations": [], "meta": {}, "annotation_approver": null}
{"id": 708, "text": "Mikael Juncker Sørensen fra Holstebro bor på en specialinstitution for personer med vidtgående psykiske handicap. Han hader det. - Det er ikke noget liv, siger han. I en retssag har han fået en anbringelsesdom. Baggrunden er en mentalundersøgelse, som viste, at Mikael Juncker Sørensen har en IQ på 58 og er 'lettere mentalt retarderet'. De seneste fem år har han kæmpet for at få en ny mentalundersøgelse. For han snød til den første, siger han: Han viftede imaginære fluer væk foran sig og svarede elendigt på spørgsmålene for at slippe for fængsel og i stedet få 'noget hjælp', som han selv udtrykker det. Nu får han en ny mentalundersøgelse. Tyveri af to sjældne modelskibe i Struer gjorde forskellen. Mere om dem om lidt. Det er ikke kun Mikael Juncker Sørensen selv, der siger, at han ikke er så dum, som han ellers har rettens ord for. støtter ham i den påstand. Men vejen til at få et nyt officielt stempel og komme væk fra specialinstitutionen har været nærmest umuligt lang. Til slut så han ingen anden udvej end at begå ny kriminalitet. Det var også det, han og hans advokat fik at vide i retten. - Svaret i retten var, at man kunne få en ny mentalundersøgelse, hvis man begår ny kriminalitet. Hvis der ikke er andet at gøre, og der ikke er anden vej ud af det, bliver jeg nødt til at lave et eller andet. Og det valgte jeg at gøre, siger Mikael Juncker Sørensen. Den udlægning er ifølge et notat fra Holstebro Kommune fra den 22. september 2017 korrekt. Her fremgår det, at senioranklager Malene Christensen fra Statsadvokaturen i Viborg påpeger, at 'en ny mentalundersøgelse kun kan være gældende i forhold til ny kriminalitet - altså ikke i forhold til den allerede begåede kriminalitet.' I et brev fra senioranklageren til Midt- og Vestjyllands Politi den 3. maj 2018 står der: 'Det er endvidere fortsat min opfattelse, at der ikke er hjemmel i retsplejelovens paragraf 809 til at iværksætte en mentalundersøgelse på nuværende tidspunkt, idet dette ikke er til brug for en straffesag.' Derfor begyndte Mikael Juncker Sørensen at overveje, hvilken kriminalitet han skulle begå for at få en ny mentalundersøgelse. For eksempel at gå ind og røve en butik og slutte af med at bede personalet ringe til politiet. - Men jeg var lidt i tvivl om, om det ville give bagslag, fordi der var mennesker involveret, så den hoppede jeg rimelig hurtigt fra igen, forklarer han. I november 2018 stjal han to modelskibe i Struer. Til sammen har de en værdi på omkring 80.000 kroner. Kort efter tyveriet satte han det ene i ekskærestens forhave med en presenning over. - Så der ikke skete skibet noget. Det var pangfarvet, og der er meget trafik og mange mennesker, der går forbi der, så jeg var sikker på, at det blev opdaget. - Det kan godt være. Pointen var, at det skulle være noget så latterligt som modelskibe. Jeg tror, de er svære at komme af med, forklarer han. Det korte af det lange: Set fra Mikael Juncker Sørensens synspunkt lykkedes missionen. - Det har givet pote nu, og jeg kan få en ny mentalundersøgelse. Det er vanvittigt, at man skal være kriminel for at komme ud af sin dom. Det vigtigste for Mikael Juncker er, at han nu får en ny undersøgelse. - Det var det bedste, der kunne ske. Det er vejen ud af mit mareridt. Det er min chance for at kunne bevise, at jeg ikke er mentalt retarderet. - Den vil nok sige, at jeg ikke er professor, men den vil helt bestemt også sige, at jeg ikke er retarderet. Den bliver bedre end sidst. Så meget kan jeg godt love. Nu skal jeg bare ud af det her. Efter planen skal Mikael Juncker Sørensen møde allerede i morgen på Retspsykiatrisk Klinik i Aarhus til første del af den nye undersøgelse. Egentlig havde Vestre Landsret 1. oktober sidste år besluttet, at man kunne nøjes med en ny speciallægeundersøgelse. Men nu har senioranklager Malene Christensen fra Statsadvokaten i Viborg altså alligevel iværksat den mere omfattende mentalundersøgelse på grund af tyveriet af modelskibene. DR har forsøgt at kontakte statsadvokaten for at spørge om, hvorfor Mikael Juncker nu får en ny mentalundersøgelse, og hvilken betydning hans nye kriminalitet har haft for at han nu får undersøgelsen. Men Statsadvokaten vil ikke kommentere sagen.", "annotations": [], "meta": {}, "annotation_approver": null}
{"id": 709, "text": "I 2019 har beboerne på Udrejsecenter Kærshovedgård ved Bording tilsammen overtrådt deres opholds-, melde- eller underretningspligt 40.228 gange. Tallet dækker endda kun frem til midten af november. Det fremgår af et svar til Folketingets Udlændinge- og integrationsudvalg. - Udrejsecentret giver god beskæftigelse, konstaterer chefanklager hos Midt- og Vestjyllands Politi Kaare Skjæveland. Af et andet folketingssvar fra 1. november 2019 fremgår det, at politi og anklagemyndighed på det tidspunkt brugte 53 årsværk på opgaver fra Kærshovedgård. - Der er både fortsat en del grundlovsforhør og mange anmeldelser, der skal håndteres. Det optager både politifolk, anklagere og retssystemet at få løst de her sager, siger Kaare Skjæveland. Midt- og Vestjyllands politikreds har fået ekstra ressourcer til opgaven, så det ikke går ud over andre politiopgaver, påpeger chefanklageren. På det midtjyske udrejsecenter bor i øjeblikket 245 personer. Især afviste asylansøgere, men også udvisningsdømte og personer på tålt ophold. Beboerne er ikke frihedsberøvede, men har pligt til jævnligt at melde sig til politiet på Kærshovedgård, så myndighederne ved, hvor de opholder sig. Beboerne har også pligt til at bo på centret og må kun overnatte andre steder, hvis Udlændingestyrelsen giver lov. For personer på tålt ophold er der samtidig en underretningspligt, så de altid skal underrette personalet, hvis de mellem klokken 23 og klokken 06 opholder sig uden for Kærshovedgård. Det er disse kontrolpligter, som i 2019 er blevet overtrådt mere end 40.000 gange. 1. juli 2019 besluttede Venstre, Konservative, Liberal Alliance, Socialdemokratiet og Dansk Folkeparti at skærpe straffene for udlændinge på tålt ophold og udvisningsdømte, der ikke overholder opholds- og meldepligten. Umiddelbart er de afviste asylansøgere ikke omfattet af stramningerne. Men ifølge chefanklager Kaare Skjæveland vil flere af dem over tid stå til at blive dømt efter de nye, skærpede straffe. Det udløser nemlig en udvisningsdom, hvis en udlænding bliver dømt for mere end 150 overtrædelser af opholds- og meldepligten. Dermed skifter vedkommende status fra 'kun' at være afvist til at være udvisningsdømt. - Det er ikke usædvanligt at nå op på 150 overtrædelser. Det har vi set adskillige eksempler på, siger chefanklager Kaare Skjæveland, Midt- og Vestjyllands Politi. Chefanklageren kan endnu ikke vurdere, hvorvidt stramningerne har en effekt, når det gælder om at få beboerne til at rejse hjem eller overholde reglerne. - Det er svært at give et entydigt svar på. Der er mange, der afsoner for tiden. Hvad de vil foretage sig, når de kommer på fri fod, er for tidligt at udtale sig om. Dem med kortere straffe er en blandet omgang. Nogle fortsætter overtrædelserne, som om intet var hændt. Andre har vi ikke set endnu i det strafferetlige system igen, siger Kaare Skjæveland. Rosa Lund, der er både retsordfører samt udlændinge- og integrationsordfører for Enhedslisten, ser det som et kæmpe ressourcespild. - De her stramme regler på Kærshovedgård er lavet som motivationsfremmende foranstaltninger, der skal få folk til at rejse tilbage, men det virker jo ikke, siger hun og uddyber: - Det er en meget umenneskelig behandling, at man strammer meldepligten på den måde. Det betyder blandt andet, at folk ikke kan se deres børn, og man har jo ret til familieliv. Inger Støjberg, der er retsordfører for Venstre, mener derimod, at prioriteringen af de mange politiressourcer er afgørende. - Jeg køber ikke præmissen om, at det også er rigtig synd for dem. Det er mennesker, der slet ikke skal være i Danmark, siger hun. Selvom effekten ikke er til at se endnu, vil det på lang sigt være en god investering, mener hun. - Meningen er, at den dag, man kan sende dem ud, så ved vi også, hvor de er. Så skal vi ikke rende rundt og prøve at finde dem ude i det danske samfund, siger Inger Støjberg. I 2019 var der frem til midten af november faldet 234 domme i sager mod personer fra Kærshovedgård, der havde overtrådt deres opholds-, melde- eller underretningspligt.", "annotations": [], "meta": {}, "annotation_approver": null}
{"id": 710, "text": "Knud Andersen sad i sit lille redskabshus og ordnede fiskegarn, da han ved middagstid i går fik et alarmopkald på sin mobiltelefon. Han satte sig ud i bilen og skyndte sig afsted mod den lokale kystredningsstation, hvor han hoppede i en tørdragt, før han bevægede sig videre mod havet. På Nørre Vorupør Mole vest for Thisted blev han mødt af både enorme bølger samt en mor og hendes otteårige søn, der lå i havet. De var blevet skyllet i Vesterhavet af en stor bølge, da de stod på spidsen af molen. - Jeg forsøger at kravle ned til dem fra molen, og da jeg er halvvejs, kommer der en kæmpe bølge, fortæller Knud Andersen, der arbejder deltid ved kystredningstjenesten. - Jeg tænkte, at nu var de sgu væk. Men de var der endnu, og langt om længe fik jeg fat i sønnen. Jeg lovede moren, at jeg ville holde godt fast i ham. Både politi, redningsbåd og redningshelikopter blev sendt afsted, efter der blev slået alarm. Men det var Knud Andersen og hans kolleger, der endte med at få mor og søn op. Det var dog ikke problemfrit, eftersom de store bølger fortsat brusede op ad molen. - Der kom en bølge, som skyllede to redningsmænd ud i havet. Vi skulle have dem op, mens jeg gik i fosterstilling med drengen (for at beskytte ham, red.), før vi fik ham op. Derefter var det morens tur, fortæller han. Knud Andersen tilbragte cirka et kvarter i det kolde vand. Og minutterne føltes lange for både ham og den otteårige dreng. Derfor brugte de en del tid på at snakke sammen, mens de ventede på at kunne komme op fra havet. - Jeg fik at vide, hvad han hed, og så snakkede vi lidt om fodbold. Han sagde, han gerne ville op til sin far og have sin mor med, fortæller Knud Andersen, der forsikrede drengen om, at det nok skulle lykkes. Knud Andersen klatrede rundt på molen som knægt, og det var en fordel, for han vidste, hvor han skulle holde ved. Alligevel er han dagen derpå overrasket over, at redningsaktionen ikke gik værre. - Det var helt ekstremt. Der var kæmpe bølger, og det er nogle uhyggelige kræfter, der er i sådan nogle. Det kan man slet ikke beskrive, siger han og uddyber: - Det var utroligt, at det gik så godt, som det gjorde. Hvis ikke de andre redningsmænd havde hjulpet til, var det aldrig gået. Både mor og søn er uskadte, men blev efterfølgende kørt til tjek på Thisted Sygehus. Det samme gjorde et af redningsfolkene, der slog hovedet mod en sten under aktionen.", "annotations": [], "meta": {}, "annotation_approver": null}
{"id": 711, "text": "- Vi giver ham en medalje, fordi han turde gøre det. Sådan lyder det fra Karl Nielsen, der er bestyrelsesmedlem i foreningen Ulvefrit Danmark. Foreningen har startet en landsdækkende indsamling til fordel for Mourits Troldtoft, som i i Vestjylland. - Vi samler ind til at forsøde hans tilværelse en lille smule, for der er ingen tvivl om, at familien har været utroligt meget ubehageligt igennem med , siger Karl Nielsen. Foreningen vil gerne give Mourits Troldtoft en gavecheck og en guldmedalje. Med mulighed for at donere penge til formålet flere steder ville foreningen snart kunne få samlet en god slat penge, tænkte Karl Nielsen. Det var muligt at donere både via Facebook, indsamlingssitet Caremaker.dk, på Ulvefrit Danmarks egen hjemmeside og desuden via et par indsamlingsbøsser rundt omkring i Ulfborg by. Men indsamlingen blev ikke modtaget godt af alle. Kort efter, at den var sat i værks på Facebook og Caremaker.dk, lukkede begge aktører indsamlingen igen. Det er foreningen Ulvetid, som er holdningsmæssig modpol til Ulvefrit Danmark, der har haft en finger med i spillet. - Vi mener, at det er fuldstændigt uacceptabelt, at man starter en indsamling til en, som faktisk er dømt for at have begået en kriminalitet mod naturen, siger formand Esther Holzendorff. Men indsamlingen til ære for Mourits Troldtoft er lovlig. Den er . Man må nemlig gerne samle ind til en, der allerede er dømt for noget ulovligt - og hvor handlingen altså er afsluttet, siger formand for Indsamlingsnævnet Christian Lundblad. - Hvis man derimod støtter noget, der er på vej til at blive begået som ulovlighed, må man ikke samle ind. Men de har ikke samlet ind til, at han kan købe gevær eller patroner, forklarer han. DR har adskillige gange forsøgt at få en forklaring fra Caremaker og Facebook på, hvorfor de har lukket indsamlingen, men det er ikke lykkedes. Ifølge Christian Loiborg, redaktør for sociale medier i DR, er det ikke usædvanligt, at Facebook fjerner indhold. I den konkrete sag har Facebook formentlig vurderet, at der er overtrådt nogle af de fællesskabsregler, de har og selv definerer. - Facebook har rigtig mange regler. Blandt andet er de ikke så glade for, når man hylder kriminalitet, og det er jo en kriminel handling, han er blevet dømt for det. Jeg vil skyde på, at det sådan nogle motiver, de går ind og tolker på, siger Christian Loiborg. Selvom indsamlingen er lovlig, er det kun Facebook selv, der bestemmer, hvad der må være på platformen, siger redaktøren. - Jeg tror ikke, at Facebook forholder sig til, hvad det danske indsamlingsnævn siger eller ikke siger. Indsamlingen har delt vandene i lokalsamfundet i Ulfborg. Isenkræmmer John Sørensen har en indsamlingsbøsse stående på disken i sin butik i Ulfborg. 'Medalje og check til Mourits Troldtoft' står der på den. - Min kone og jeg har haft forretningen i 44 år, og vi har aldrig sagt nej til nogen, så der har været rigtig mange indsamlingsbøsser her, siger John Sørensen. Ifølge isenkræmmeren tænkte han ikke videre over, hvad det var, der blev samlet ind til, da han sagde ja. Men det vil han gøre fremover, understreger han. - Jeg skal lige love for, at der har været ravage, siden den blev hængt op. Det er helt grotesk, hvad jeg har hørt - om hvad jeg er for en slem fyr, fordi jeg har sat den op, siger John Sørensen. Han har fået knap 100 henvendelser, efter indsamlingsbøssen fik sin plads på disken. - Alle sammen negative, undtagen nogle få, som har puttet penge i bøssen, siger John Sørensen. - Det har det allerede gjort. På vores facebookside havde vi fem stjerner indtil i mandags. Jeg tror ikke engang, at vi har en enkelt tilbage nu - så mange har der været inde og sige noget negativt om firmaet her. Mourits Troldtoft selv er glad for den opbakning, som indsamlingen er et billede på. - Det viser, at andre tænker, som jeg gør. Det viser, at jeg ikke er ude på et eller andet overdrev, hvor jeg var den eneste, der synes, at det var ubehageligt. Der er mange, der har givet udtryk for, at det var det, der trængte til at blive gjort, siger han til DR Midt & Vest. Trods modgang vælger foreningen Ulvefrit Danmark at fortsætte indsamlingen via deres egen hjemmeside og de fysiske indsamlingsbøsser i byen.", "annotations": [], "meta": {}, "annotation_approver": null}
{"id": 712, "text": "Det gør nas at føde børn. Det kan de fleste fødende skriver under på. Men de seneste år har fødende på flere fødeafdelinger igen kunnet suge dybt i masker med lattergas, når veerne strammer til. Og det er populært. For nylig var det præcis, hvad Julie Olesen gjorde, da hun fødte sit barn nummer to på Hospitalsenhed Vests fødeafdeling i Herning. - Jeg fik det anbefalet af en veninde, og det har nok taget toppen af smerterne, fortæller hun. I Herning bruger mere end halvdelen af de flergangsfødende lattergas. For ganske få år siden var det slet ikke en mulighed, fordi man frygtede, at lattergassen var skadelig for personalet. Sådan var det også på fødeafdelingerne i Thisted og Viborg, men også her er lattergassen tilbage, og den er populær. I Viborg er andelen af fødende kvinder, der får lattergas mod smerter under fødslen, steget fra 28 til 44 procent af de fødende på bare to år. Når man får lattergas, forsvinder man lidt ud af kroppen på sig selv og bliver mere ligeglad med det, der sker omkring én, forklarer jordemoder Helene Thing fra fødeafdelingen i Herning. - Det er den effekt, vi søger at få for den fødende, men stadig så hun mærker veerne og er med i fødslen, siger hun. Lattergassen har den fordel, at den virker hurtigt, og lige så hurtigt er ude af kroppen igen. Der er også færre mulige bivirkninger end ved en epiduralblokade, hvor den fødende får lokaltbedøvende middel gennem et kateder, der stikkes ind i den nederste del af rygsøjlen. Tilbage i 2015 konstaterede Jordemoderforeningen, at der kun var ni fødesteder tilbage i landet, som tilbød lattergas. Baggrunden var, at en norsk undersøgelse viste, at der var for meget lattergas i luften på fødestuerne, og det kunne betyde øget abortrisiko for gravide jordemødre. Forskning tyder imidlertid på, at lattergas ikke har arbejdsmiljømæssige konsekvenser, hvis det bruges korrekt og med sikkert udstyr. Det har de fået på fødeafdelingen i Herning, hvor udluftningen er blevet forbedret. - Vi er også blevet bedre til at bruge det, og de fødende tager godt imod det, siger jordemoder Helene Thing. Hos foreningen Forældre og fødsel glæder formanden sig over, at fødende kvinder igen flere steder kan tage sug i lattergasmaskerne. - Det er meget positivt, for mange gravide er glade for at få lattergas som smertelindring. Tidligere har nogle kvinder valgt epiduralblokaden, selvom de egentlig ønskede en fødsel uden, fordi der ikke var andre alternativer, forklarer formand Birgitte Halkjær Storgaard. Hun understreger dog også, at det er vigtigt, at man som fødende kvinde bliver passet godt på undervejs. I Herning er de fødende altid under opsyn, når de får lattergas, og til allersidst - lige når barnet fødes - tager jordemødrene som regel lattergassen fra de fødende igen. Det sker ofte under store protester og vrede fra kvinderne, fortæller jordemoderen med et smil. - For det er en god ven, de har fået sig i lattergassen, men virkeligheden er, at de nødt til at komme ud af lattergasrusen, så de rent faktisk kan huske den sidste del af barnets fødsel, siger hun.", "annotations": [], "meta": {}, "annotation_approver": null}
{"id": 713, "text": "Gummistøvler er en nødvendighed flere steder i det nordvestlige Jylland i dag. Limfjorden er nemlig gået over sine bredder efter weekendens voldsomme blæsevejr. På havnen i Skive er vandstanden så høj, at der er vand på kajen og i kajgaderne. Her står vandet 160 centimeter højere end normalt, og det får virksomheder på havnen til at sikre deres bygninger. Foran fodervirksomheden Mollerup Mølle står driftsleder Michael Kristensen i vand til anklerne. Han bruger dagen i dag på at forsøge at undgå, at vandet trænger ind til varerne. Han har barrikaderet porten til pakhuset med sandsække og plastik, og derudover står der en pumpe i bygningen, så den smule vand, der kommer ind, kan løbe ud igen. - De varer, der ligger derinde, tager skade, hvis der kommer vand ind. Det vil vi gøre alt, hvad vi kan, for at undgå, siger Michael Kristensen. Den høje vandstand medfører også problemer mange andre steder. Grovvareselskabet DLG, der har til huse på havnen i Skive, flyttede et 2.000 tons stort varelager, inden vandet kom, så varerne ikke tog skade. Også flere kommuner er bedre forberedt på den høje vandstand end tidligere. Blandt andet Morsø, som har en 120 meter lang betonvæg langs havnen i Nykøbing samt et dige ud mod Ørodde klar. Og i Struer skal ny automatik forhindre, at fjorden kan skubbe vand tilbage igennem de rør, der holder midtbyen tør, fortæller ingeniør Hanna Mikkelsen fra kommunens tekniske afdeling. - Når fjorden stiger over rørene, lukker vi for, at fjordvandet løber ind i rørene. Men det bevirker også, at regnvandet har sværere ved at løbe ud, forklarer hun. Det vand bliver suget op med en slamsuger, hvis det bliver nødvendigt. Selvom det er første gang, systemet skal på prøve, er hun ikke bekymret. - Jeg er meget fortrøstningsfuld. Indtil videre har vi meget is i maven, siger Hanna Mikkelsen. Netop fortrøstningsfulde er de også i Skive. Her føler Michael Kristensen fra Mollerup Mølle, at der er styr på situationen for nu. For de er efterhånden vant til at skulle forebygge, at for høj vandstand trænger ind til virksomhedens bygninger. - Der har over de senere år været vand omkring det her niveau en del gange, siger han. Det er først, hvis vandet stiger yderligere - som DMI mener, det måske gør i løbet af dagen - det for alvor bliver problematisk. Michael Kristensen håber mest af alt, at oversvømmelserne ikke fortsætter med jævne mellemrum fremadrettet. - Om det bliver værre og værre, det må tiden vise. Men det er en udfordring at drive virksomheder på havne rundt omkring Limfjorden, når det sker for tit. Prognosen fra DMI lyder, at vandet først begynder at falde igen torsdag.", "annotations": [], "meta": {}, "annotation_approver": null}
{"id": 714, "text": "Han sad ikke bag rattet - men alligevel er en 52-årig kørelærer fra Viborg sigtet for spirituskørsel. Manden var ude at køre med en elev, da han i går eftermiddags blev standset af en patrulje i Gravene i Viborg. - Det var ren rutine, men kollegerne kunne mærke, at han virkede påvirket, og det bekræftede testen, da han blæste den op over det lovlige, fortæller Jesper Brøndum fra politiet i Viborg. Eftersom køreskoleeleven ikke har kørekort, var det juridisk set kørelæreren, der var fører af bilen. Derfor er han sigtet på samme måde, som hvis han selv havde kørt den. - Det er lagt over til kørelæreren at være den, der reelt er fører af køretøjet, siger Jesper Brøndum og uddyber: - Han har simpelthen ansvaret for køretøjet og sin elev, og så kan man altså ikke være påvirket af noget som helst. Ifølge Jesper Brøndum gør det ikke tingene bedre, at det var med en uerfaren elev bag rattet, manden var påvirket af alkohol. - Når man er lærer for en, som er uerfaren, kan man måske give nogle dårlige vaner fra sig. Men det er ikke noget, som juridisk set får en betydning, understreger han. - Straffemæssigt er det ikke en skærpelse, men moralsk er det bestemt endnu mindre i orden. - Det er ikke noget, vi ser ret tit, heldigvis, siger Jesper Brøndum. En blodprøve skal nu vise, hvor meget kørelæreren skal betale i bøde. Derudover giver det som minimum en betinget frakendelse af kørekortet.", "annotations": [], "meta": {}, "annotation_approver": null}
{"id": 715, "text": "En stor bedragerisag begynder i dag ved Retten i Viborg. Her er seks mænd i alderen 50 til 65 år tiltalt i en stor sag om kreditbedrageri. Ifølge anklageskriftet har de tiltalte med forskellige firmaer købt materialer på kredit. Mændene har dog aldrig betalt for varerne, men har i stedet solgt dem videre. Bedrageriet er sket i perioden 2015 til 2018 og er gået ud over omkring 150 firmaer inden for især bygge- og anlægsbranchen. Den formodede hovedmand, en 54-årig mand, er tiltalt for bedrageri for mere end seks millioner kroner. Et af de firmaer, som er blevet snydt, er ØSB, Ølstrup Special Beton. Firmaet har mistet knap 241.000 kroner. Direktør Søren Bank Sørensen forklarer, hvordan svindlen er sket: - En fyr skriver en mail til en medarbejder i vores sønderjyske afdeling og spørger på 30 betonelementer, der skal leveres med kort horisont. Tilsyneladende er der egenkapital i købers selskab, så vi sender elementerne afsted uden en form for sikkerhed. - Senere viser det sig, at købers selskab er tømt. Vi rykker for pengene, men da de ikke bliver betalt, kan vi se, at det er et fupnummer, fortæller han. De 30 betonelementer blev leveret til en adresse i Løgstør, men ØSB har efterfølgende fundet ud af, at materialerne er væk. - Man har højst sandsynligt solgt dem videre, siger Søren Bank Sørensen, der har opgivet at få pengene igen. - Vi har sat dem på tabskontoen, siger direktøren. ØSB har nu ændret procedure, så en lignende historie ikke kan gentage sig. Det samme har Roslev Trælasthandel i Skive, der har mistet i omegnen af 50.000 kroner. - Vi forsøger at tage nogle forholdsregler, så det ikke sker igen. Det er naturligvis rigtig, rigtig ærgerligt, at det kan lade sig gøre, siger administrerende direktør Jørgen Hansen. Han opfordrer andre forretningsdrivende til at være opmærksomme. - Vi må sige, at svindlerne desværre er blevet dygtigere og dygtigere. Vi har mange ekspeditioner i løbet af en dag, så jeg kan godt forstå, at det kan lade sig gøre. Også fordi vi er i en landsdel, hvor man har stor tillid til ens kunder og hinanden, siger Jørgen Hansen. Sagen omfatter godt 500 forhold. De seks tiltalte mænd har, ifølge anklageskriftet, gennem fem forskellige firmaer købt materialer på kredit, selvom de vidste, at de ikke ville betale leverandørerne og kreditgiverne. Nogle firmaer er snydt enkelte gange og for forholdsvis små beløb. Andre firmaer har handlet med de tiltalte mænd flere gange. Det gælder blandt andre firmaet Solar A/S. Her er mændene tiltalt for i 15 tilfælde at have snydt virksomheden for cirka 338.000 kroner. Anklagemyndigheden hos Midt- og Vestjyllands Politi har tiltalt mændene for bedrageri af særlig grov karakter og går efter en fængselsstraf. Der er sat 15 retsdage af til sagen ved Retten i Viborg. Den 54-årige formodede hovedmand har siddet varetægtsfængslet siden 20. marts 2019. Hans forsvarer har ikke ønsket at udtale i sagen.", "annotations": [], "meta": {}, "annotation_approver": null}
{"id": 716, "text": "36-årige Emmanuel Babae tømmer opvaskemaskine med sin kæreste Linda og deres datter Abigail på 15 måneder. Hjemmevant bevæger han sig rundt i køkkenet i Bording i Midtjylland og sætter de rene tallerkener i skuffen, mens han og kæresten griner lidt af deres lille datter, som insisterer på at hjælpe til. Det ligner en helt almindelig børnefamilie, men Emmanuel Babae bor her ikke. Faktisk overtræder han loven igen og igen, når han dag efter dag klarer opvasken og putter sin datter. Emmanuel Babae har fået afslag på en ansøgning om asyl og har derfor det, der hedder opholdspligt og meldepligt på Udrejsecenter Kærshovedgård. Onsdag beskrev DR, hvordan Emmanuel Babae er én af dem. Han forklarer, at han ikke føler sig tryg på udrejsecenteret. - Jeg er bange på Kærshovedgård, for to gange er jeg blevet truet af én på mit værelse, som har sagt: \"I will kill you. Believe me\", forklarer Emmanuel Babae. Den samme trussel hænger over ham, hvis han tager til hjemlandet Iran, fortæller han, for han er kristen og frafalden muslim. - Der er ingen tvivl om, at jeg kommer i fængsel, hvis jeg er heldig. Og ellers vil de nok hænge mig, siger han. Opholds- og meldepligten betyder, at Emmanuel tre gange om ugen skal melde sig hos politiet på Kærshovedgård, og at han som udgangspunkt skal opholde sig på Kærshovedgård og sove der om natten. Tre gange om ugen cykler han derfor fra Bording til Kærshovedgård og melder sig hos politiet, men nætterne tilbringer han sammen med sin familie. Sidste år overtrådte han dermed sin opholdspligt mere end 150 gange. Det betyder, at han nu skal 40 dage i fængsel. - Det er hårdt for mig at skulle i fængsel, men jeg må acceptere det, for min datter er her. Min kæreste er her. Min lille familie er her, siger han fra hjemmet i Bording. 1. juni 2019 besluttede Venstre, Konservative, Liberal Alliance, Socialdemokratiet og Dansk Folkeparti at skærpe straffene for udlændige på tålt ophold samt udvisningsdømte, der ikke overholder opholds- og meldepligterne. De afviste asylansøgere er ikke omfattet af strafskærpelserne, men hvis de afviste bliver dømt for mere end 150 overtrædelser af opholds- og meldepligterne, får de typisk også en udvisningsdom. Emmanuels overtrædelser straffes i første omgang efter de gamle regler, men han skal alligevel inden længe for retten igen. Anklagemyndigheden ønsker nemlig, at han også udvises af Danmark og får indrejseforbud. Sker det ryger han over i gruppen af udviste kriminelle og vil fremover blive straffet hårdere og hurtigere. Formålet med Kærshovedgård er fra politisk hold at få bedre styr på de afviste udlændige, så man hurtigt kan udvise dem, når lejligheden byder sig, eller motivere dem til selv at rejse hjem. Emmanuel Babae ser det ikke som en mulighed at rejse tilbage til Iran. - Måske virker det for nogen. Men for mig kan det ikke virke. Jeg vil gerne bo her med min lille baby og have et arbejde, så jeg kan tage ansvar for min familie, siger han.", "annotations": [], "meta": {}, "annotation_approver": null}
{"id": 717, "text": "Et enkelt klik kan få store konsekvenser. At sende et privat billede til andre uden tilladelse, kan både give fængsel og bødestraf alt efter indhold. Men dét ved alt for få unge, mener ligestillingsminister Mogens Jensen (S). Derfor har han i dag lanceret Den skal med personlige historier og fakta oplyse om, at krænkelser på sociale medier kan være ulovligt. Kampagnen blev i dag skudt i gang til morgensamling på Herningsholm Erhvervsskole, hvor eleverne var optaget af emnet. - Det er vigtigt at få snakket om, fordi mange ikke har så meget viden om det. Nogen er blevet straffet for det, fordi de ikke vidste, hvad konsekvenserne ville være, siger Martin Søndergård fra 3.g på HTX. Hans klassekammerat Mai Kjærsgaard mener også, at mange af hendes jævnaldrende ikke overvejer konsekvenserne ved at dele andres billeder videre. Hun har især et indtryk af, at drenge deler billeder af piger med hinanden. - Og så føler jeg bare, at de her drenge slet ikke er klar over, hvad det her betyder for pigen, og hvilke konsekvenser det får for hende, siger hun. Hun har selv oplevet at blive truet med at få delt private billeder. - Man har nærmest bare lyst til at gøre alt for, at det ikke skal ske. For man ved, at lige så snart det her billede er kommet ud, kommer det ikke tilbage igen, så er det ude for evigt og altid, siger hun. og er begge kendte eksempler på digital krænkelse. Og netop en af de dømte unge i Umbrella-sagen - musikeren Anthon Edwards Knudtzon fra Citybois - optræder i en af kampagnevideoerne. Da videoen blev afspillet, blev der helt stille blandt eleverne. Citybois-musikeren fortæller nemlig i videoen, at han ikke var klar over, at materialet var ulovligt at dele videre - men han endte med at få 20 dages betinget fængsel som straf. - Pludselig kunne de unge godt se sig selv i situationen. Og så var der lydhørhed, siger ligestillingsminister Mogens Jensen. Kampagnen er vigtig, fordi stadig mange - særligt unge - oplever at blive udsat for krænkelser på nettet, mener ligestillingsministeren. - Op mod 30 procent af de unge siger, at de har oplevet digitale krænkelser, og det tal skal vi have ned, siger han. Spørger man eleverne på Herningsholm Erhvervsgymnasium, mener de, at kampagnen kan få en positiv effekt. - Det tror jeg helt sikkert. Bare det, at der kommer en klarhed om, at der findes nogle regler for, hvordan man må opføre sig online med billeder, og hvilke fælder man kan falde i, siger Martin Søndergård. - Så kan man nemmere undgå dem og på den måde opføre sig ordentligt over for sine medmennesker.", "annotations": [], "meta": {}, "annotation_approver": null}
{"id": 718, "text": "Op mod 90.000 danskere lider af en form for demens. De mister hukommelse og sygner hen. Noget tyder dog på, at musikterapi kan være en vej ind i det ellers lukkede sind. Frederik Wunderlich er musikterapeut i Struer Kommune. Han tager rundt på kommunens plejecentre med sin guitar og synger sammen med de demente. - Musik har en fantastisk måde til at frembringe erindringer og minder hos demensramte, siger Frederik Wunderlich. På plejecentret Svalegangen synger han gamle, danske sange med beboerne, som ofte reagerer ved at smile og blive mere livlige og vågne. - Det giver gnist. Det gør, at man måske bliver lidt mere vågen, end man var, inden Frederik kom, siger Yvonne Villadsen, der er funktionsleder i Struer Kommune. En fjerdedel af Danmarks kommuner tilbyder musikterapi.", "annotations": [], "meta": {}, "annotation_approver": null}
{"id": 719, "text": "'Her mærkes lidt blødt,' nåede Torben Asbjørn Nielsen lige at tænke. Han ville vende om og tog ét skridt mere. Plop. - Så stod jeg i sand og vand til midt på vommen, siger vestjyden. Torben Asbjørn Nielsen luftede sin hund Bailey på stranden i Vorupør i Thy i går, da han pludselig stiftede bekendtskab med kviksand. - Der gik sgu egentlig ikke panik i mig, men jeg var klar over, at jeg skulle op og ligge, så jeg blev så stor som muligt, fortæller han. Torben Asbjørn Nielsen råbte efter hjælp, men der var ingen mennesker i nærheden. Han svømmede, kravlede, kæmpede sig igennem - over til en lille banke af fast sand. - Jeg kom derover, men jeg troede sgu ikke... Til sidst havde jeg jo også hovedet og det hele under sand, fortæller Torben Asbjørn Nielsen. Hans hund Bailey var også plumpet i kviksandet, men den havde fået kæmpet sig op og over til sin ejer. Men nu kom næste problem. Hvordan skulle de komme fra sandbanken igen? En kvinde med hund kom forbi og opdagede heldigvis det strandede par, og hun ringede 1-1-2. Derefter kom 15-20 redningsfolk fra Nordjyllands Beredskab og lagde en stige ud, som Torben Asbjørn Jensen kunne kravle på, fortæller han. - Da der først kom nogen, var det stille og roligt. Men jeg frøs ad helvede til og var helt afkræftet. Mandag har strandfoged Peter Joseph Jensen sat kegler og advarselsskilte op på stranden i Vorupør. Det er et areal på størrelse med tre til fire fodboldbaner, og han råder folk til at blive væk fra området. - Der, hvor skiltene står, skal man holde sig helt væk, for man kan ikke se, om det er kviksand, eller om det er et sted, man kan gå, siger strandfogeden. Ifølge Peter Joseph Jensen hænger situationen sammen med de store mængder vand, der er kommet fra oven de seneste måneder. - Det har blæst rigtig meget fra vest, så det her vandudløb ikke kommer ud i havet - det fortsætter bare nordpå ad stranden. Det gør, at der kommer en masse vand og en masse sand, der fyger henover. Og så kan man godt være uheldig. - Det er rimelig usædvanligt. Det er første gang, jeg oplever det i det her omfang, siger Peter Joseph Jensen. Torben Asbjørn Nielsen er kommet i området omkring stranden hele sit liv, og han har mærket kviksand før - men aldrig i en grad som nu. - Jeg kunne overhovedet ikke se det. Ellers var jeg ikke gået derud. Han er dog ikke skræmt helt væk fra stranden efter oplevelsen. Torben Asbjørn Nielsen vil blive ved med at gå ture med hunden Bailey, men han vil være endnu mere opmærksom. - Det var lige ét skridt for meget, så gik det galt, siger han. - Men nu er dét prøvet, så det gør vi ikke igen.", "annotations": [], "meta": {}, "annotation_approver": null}
{"id": 720, "text": "Mårhunden er kun aktiv om natten. Derfor har det ikke været helt let for jægere at få ram på det lille pelsede rovdyr. Indtil nu. Fra i dag kan jægerne nemlig lovligt skrue et natsigte på deres riffel. Det eneste, de skal gøre, er at søge om dispensation hos politiet og Miljøstyrelsen. Det er de glade for hos foreningen 'Mårhunde Salling', der jager det invasive rovdyr i Skive Kommune. - Det er fornuftigt, at man giver en øjeblikkelig dispensation, for det er lige nu, vi skal have fat i dem (mårhundene, red.), siger formand Torsten Pedersen. Det er miljøminister Lea Wermelin (S), der har givet grønt lys til natsigtet. Selvom ministeriet er på vej med en ny forvaltningsplan for mårhund, mink og vaskebjørn, er jægernes behov for natsigtet stort lige nu. Mårhundene formerer sig nemlig i foråret. Mårhunden er et stort problem i den danske natur, for den har ingen naturlige fjender og æder alt fra insekter, fugle og små pattedyr. Også fredede dyr. Alle - lige fra jægere til naturentusiaster og myndigheder - er enige om, at mårhunden skal skydes og holdes nede. - Når der er bred enighed om, at natsigte er en god ide, giver det ikke mening, at jægerne skal vente endnu længere. Derfor sætter vi gang i det her allerede nu, siger Lea Wermelin i en pressemeddelelse. Ind til nu har jægerne været nødt til at have en særlig natkikkert med sig. Men at jonglere med kikkert og riffel har givet mårhundene et forspring, og jægerne har på den måde haft svært ved at få ram på dem. Dansk Jægerforbund har derfor længe presset på for at få lov til at bruge natsigte på jagtrifler. Jægere i vores nabolande bruger det allerede, men i Danmark har det hidtil været ulovligt - blandt andet på grund af frygten for terror. Bestanden af mårhunden har dog været stærkt stigende de seneste år. I 1995 var der under 10 mårhunde i Danmark, mens det i 2016 blev vurderet, at bestanden var vokset til omkring 2.000-3.500. Den nye forvaltningsplan ventes klar i slutningen af februar.", "annotations": [], "meta": {}, "annotation_approver": null}
{"id": 721, "text": "Emil Sloth Sig måtte vinke farvel til en god ven. Vennen er homoseksuel. Og dét forhold gjorde, at vennen havde svært ved at se en fremtid for sig på deres fælles hjemegn i Ringkøbing tæt på Vesterhavets brusen. - Han følte, at han stod alene med det at være homoseksuel, og han havde ikke lyst til at blive boende, foklarer Emil Sloth Sig. Sådan skal det ikke være, mener Emil Sloth Sig. Derfor står han nu selv i spidsen for at arrangere Vestjyllands første pride. - LGBT+-personer skal ikke kun føle sig velkomne i de større byer. Det skal de også i de mindre byer, siger han. Den vestjyske pride er inspireret af Copenhagen Pride, som blandt andet sætter fokus på social kontrol og mental sundhed i LGBT+-miljøet ved at lave en stor, åben fest. For mange LGBT+-personer har problemer med selvmordstanker, ryger mere, drikker mere og føler sig mere ensomme, viser - Det er jo virkelig tragisk, at det er sådan, og der er brug for, at vi viser, at man selvfølgelig også er en del af fællesskabet - også hvis man er homoseksuel, transperson eller andet, fortæller Emil Sloth Sig. Siden nytår har han arbejdet på sagen. Han har kun mødt én person på egnen, som syntes, det var en dårlig idé. Det var hans egen mor. - Hun var bange for, at der var en masse fordomme, som ville ramme mig også, når jeg står på mål for den her dagsorden. Men det har overhovedet ikke været tilfældet. Alle - både på kommunen og i landbruget - synes, det er en god ide, fortæller Emil Sloth Sig. Ringkøbing-Skjern Kommune har allerede nikket ja til at støtte projektet, og inden længe begynder planerne for den første vestjyske pride at blive mere konkrete. 11. marts er der generalforsamling, hvor der bliver nedsat en bestyrelse og arbejdsgrupper. Målet er en pride i Vestjylland senest i 2021. Det er endnu uvist, hvordan den udformer sig. - Det kan være en stor fest på stranden, hvor vi alle bader i havet, eller det kan være, vi skal marchere rundt i gågaden i Ringkøbing og mødes til taler på torvet. Vi arbejder der, hvor energien er, siger Emil Sloth Sig. Den vestjyske pride får blandt andet opbakning af Copenhagen Pride. - Det er fantastisk! Jo mere pride, jo bedre, siger Lars Henriksen, der er forperson hos Copenhagen Pride. Han genkender Emil Sloth Sigs motivation for at starte Pride i Vest, nemlig at hans ven ikke følte sig som en del af det lokale fællesskab. Det er langt fra den første pride, der er startet på den måde, forklarer han. I Norge er der for eksempel små bygde-prides, som er skudt i gang for at inkludere LGBT+-personer i det lokale fællesskab. - Pridebevægelsen står for positiv forandring i samfundet, fokus på mangfoldighed og fællesskaber. Det har vi brug for at få bredt ud alle steder. Det kommer ikke af sig selv, siger Lars Henriksen. Hos Copenhagen Pride har de nedsat en taskforce, som netop skal hjælpe andre prides med at komme igang. Her er der blandt andet hjælp til sikkerhedshensyn, samarbejde om at booke kunstnere, søge penge hos kommune og sponsorarbejde.", "annotations": [], "meta": {}, "annotation_approver": null}
{"id": 722, "text": "Vand er der nok af i disse dage - også lige til den gode side. Flere byer oplever oversvømmelser, og mange boligejere er lige nu plaget af vand i haver og kældre. Og så må kommunen da gøre noget, mener mange boligejere. Men alt for få ved, at de selv har ansvaret for at sikre deres bolig. Det fortæller Nete Herskind, der er chefkonsulent i Kommunernes Landsforening (KL). - Som borgere er vi ikke selv skyld i, at åen løber over sine bredder, eller at vandet stiger, der hvor vi bor. Derfor er der også en underliggende forventning om, at det er samfundet, der skal gøre noget ved det, siger hun. I Holstebro blev flere grundejere i går ramt, da Storåen, som snor sig gennem midtbyen, løb over sine bredder. Vandet står stadig højt, men det har toppet. De borgere, der har åvand i baghaven, skal dog ikke glæde sig for tidligt. Det kommer til at tage tid, inden åen trækker sig tilbage igen. - Vi forventer forhøjet vandstand de næste tre-fire dage, og vi er meget afhængige af, hvor store vandmængder, der kommer fra oven, siger Torben Mølgaard, miljøchef i Holstebro Kommune. I Haveforeningen Storå i Holstebro ligger store dele badet i vand, på trods af at de fleste af haveejerne har taget deres forholdsregler. I de små havehuse mener de ikke, at kommunerne er deres opgave voksen, når det handler om at imødegå de klimaforandringer, som i øjeblikket giver forhøjet vandstand. - Det er ikke fair for os - absolut ikke, siger Kurt Thrue, formand for haveforeningen Storå. Ifølge KL er borgenes uvidenhed om ret og pligt i forhold til oversvømmelser og klimatilpasning skyld i mange unødvendige problemstillinger. I januar satte KL fokus på netop klimatilpasninger i et stort udspil under navnet KL mener, at der er brug for, at flere borgere ved, at det er deres eget ansvar at beskytte deres ejendom mod eksempelvis vand, siger Nete Herskind. - Hvis man sidder og venter på, at nogen kommer, kan man komme til at vente meget længe, alt imens vandet stiger og gør skade på ens ejendom. - Man er nødt til at gå sammen i nogle projekter, hvor man får lavet en passende klimatilpasning. Det sker kun, hvis man anerkender, at man også selv skal yde en indsats og er klar over, at der er en egenbetaling, siger Nete Herskind. Den udmelding frustrerer beboerne i Haveforeningen Storå i Holstebro. De mener nemlig selv, at de har taget ansvar, men at det er svært for dem at gøre mere. Ifølge haveforeningsformand Kurt Thrue er kommunernes udspil et forsøg på at fralægge sig ansvar. - Det er en måde at sende aben videre, det er helt sikkert, siger han. Men det er ikke rigtigt, mener miljøchef i Holstebro Kommune Torben Mølgaard. Kommunen gør sit, men i sidste ende bliver det nødt til at være den enkelte lodsejer, der har ansvaret for at sikre sin grund. - Det er jo ikke anderledes end, at hvis et træ er ved at blæse omkuld under en storm, er man nødt til at gøre noget for at undgå at få det ned i huset. Vi kan som kommune ikke nå ud og løse alles problemer, siger han. Ifølge miljøchefen har de et stort klimatilpasningsprojekt på vej i Holstebro, men i alle tilfælde har borgerne også selv et stort ansvar. - Vi kan aldrig nå til et niveau, hvor vi kan sige, at vi har sikret det hele. Det projekt, vi arbejder på, skal sikre byen mod 100-årshændelser, men hvis der kommer en 200-årshændelse, kan vi ikke gøre noget ved det, siger Torben Mølgaard. I april holder KL sin årlige politisk konference for alle kommuner, hvor klimatilpasning også er på dagsordenen.", "annotations": [], "meta": {}, "annotation_approver": null}
{"id": 723, "text": "Der står så meget vand på Jens Gudike Fly Christensens kornmarker, at hans gummistøvler sidder fast i mudderet. Og han er ikke alene. For mens landmændenes afgrøder var knastørre for blot to år siden, står markerne i år under vand. Det ekstreme vejr koster dyrt for dansk landbrug. Også for landmand Jens Gudike Fly Christensen fra Oddense i Salling, som mistede over 300.000 kroner på tørken. Nu står han igen til store tab på grund af oversvømmede marker. - Det er ikke sjovt at sige, at jeg i 2018 tabte penge, fordi tørken tog det, og at jeg taber penge i 2020, fordi regnen tager det. Det er to yderligheder, siger han. Omkring en femtedel af hans marker skal sås helt om, fordi kornet simpelthen er druknet. Og hans bedste bud er, at han som minimum vil tabe mellem 100.000 og 150.000 kroner. - Jeg får en øget omkostning i, at vi skal ud og så igen. Den afgrøde, jeg sår, kommer ikke til at give den samme mængde korn, som den jeg havde sået, forklarer Jens Gudike Fly Christensen. Ifølge Henrik Hornstrup, der er chefkonsulent i Landbo Limfjord, er mange landmænd i området i samme situation. - Det er nok desværre det typiske billede, vi ser her i Salling, Mors, Thy og generelt i vores område, for vi har fået, hvad der svarer til et helt års nedbør siden august, siger han. Han har sjældent oplevet skiftende vejrsituationer som de seneste år, og derfor frygter han, at problemerne kan gå hen og blive større. - Spørgsmålet er, om det bliver det nye normale, at vi ser de her store udsving. Det stiller nogle krav og udfordringer til vores landmænd, og det er nok noget, vi skal forberede os på, siger Henrik Hornstrup og uddyber: - Man kan godt frygte, at det her er et forvarsel på, hvordan fremtiden bliver. Det er klimaforsker Jørgen E. Olesen fra Aarhus Universitet enig i. Den slags tab på ekstremt vejr vil vi se mere af i fremtiden, siger han. - Det, vi har set her de sidste par år med både meget kraftige tørker og nu oversvømmelser og rigtig meget nedbør, ligger meget i tråd med det, vi forventer at se fremover, altså langt flere ekstremer, forklarer Jørgen E. Olesen. Han forventer derfor, at det mere ekstreme vejr i fremtiden kommer til at kræve store omstillinger i dansk landbrug. - Vi bliver sikkert også nødt til at se på nogle af arealerne i ådalene, som skal reserveres til at kunne håndtere vand. Landmand Jens Gudike Fly Christensen er med på, at vejret måske kommer til at kræve, at landmændene omstiller sig. Men han understreger, at der tidligere har været våde år, hvor landmændene ikke fik høstet. - Det er naturens gang. Det er svært at svare på, om vi kan tilrette os efter det, for det er svært, når der det ene år er tørt, mens det næste er vådt, siger han. Landbruget tabte over fire milliarder på tørken i 2018. Tabet på de aktuelle oversvømmelser kan ifølge landbrugets videncenter SEGES først gøres op om flere uger.", "annotations": [], "meta": {}, "annotation_approver": null}
{"id": 724, "text": "Gary Jon Sherlock ryster lidt på hånden, da han skriver under på, at han vil overholde grundloven. - Det er et stort øjeblik, at det er lykkedes at blive dansk statsborger, siger han. Vi er til grundlovsceremoni på Holstebro rådhus. Efter 28 år i Danmark har britiske Gary Jon Sherlock besluttet at supplere sit britiske statsborgerskab med et dansk. Det er i høj grad Storbritanniens farvel til EU, der har fået ham til at tage skridtet. - Det her betyder, at det er mig, der bestemmer. Det er tryghed, siger han. Storbritanniens brud med EU har skabt usikkerhed blandt mange af de 18.500 herboende briter. De frygter, at de med brexit mister rettigheder, pension og muligheden for at blive i Danmark. Derfor søger et støt stigende antal briter om dobbelt statsborgerskab, som har været muligt i Danmark siden 1. september 2015. De nyeste tal fra Udlændinge- og Integrationsministeriet viser, at 489 briter frem til oktober 2019 har fået dansk statsborgerskab. Det er mere end en tredobling i forhold til for to år siden, hvor 134 briter blev danskere. - Jeg tror ikke, man vil sende os hjem, men man ved aldrig. På den her måde har jeg gjort, hvad jeg kan for at blive, siger Gary Jon Sherlock. Han vil hurtigst muligt kontakte Borgerservice i Holstebro Kommune, så han kan få det fysiske bevis på sit danske statsborgerskab: Et dansk pas. - Det er meget nemmere, når mig og min familie kan rejse rundt i Europa på dansk pas, siger han. Briterne stemte for at forlade EU 23. juni 2016, men forlod først officielt EU 1. februar i år. Usikkerheden om fremtiden har undervejs fået et rekordstort antal herboende briter til at søge om dansk statsborgerskab, bekræfter udlændinge- og integrationsminister Mattias Tesfaye (S). - Stigningen er ret markant. Den plejer at være under 100. Nu er den over 500, siger ministeren. Han tror dog ikke, at stigningen vil fortsætte og påpeger, at der ikke er den store grund til at være bekymret, hvis man som brite allerede bor i Danmark. - Har man allerede opholdstilladelse i Danmark, får man videreført sine rettigheder. Det har vi sørget for, og vi har på ingen måde tænkt os at ændre det, siger Mattias Tesfaye. For nye briter, der ønsker at indvandre til Danmark, ser situationen dog ganske anderledes ud. - Efter 1. januar 2021 er de tredjelandsborgere. Så gælder samme regler for dem som alle andre, der indvandrer fra lande uden for EU, siger ministeren. Han har selv talt med en del herboende briter, der har søgt dansk statsborgerskab og anerkender, at brexit har skabt usikkerhed blandt dem. - Det er forståeligt, for hele brexit har været en turbulent proces. Har de lyst til at blive danske statsborgere og kan leve op til reglerne, er de velkomne. I alt bor 18.500 britiske statsborgere i Danmark.", "annotations": [], "meta": {}, "annotation_approver": null}
{"id": 725, "text": "Matias og Line ligger og sover lørdag nat, da nogle venner pludselig banker på døren. - De siger, at vi nok lige skal få slettet det, for det er ikke skidesmart, fortæller Matias. Forvirret finder kæresteparret telefonerne frem. Og så ser de 'det'. En video, der er mindre end en time gammel. Den viser Matias og Line, der har sex. Og den bliver delt og delt og delt blandt deres venner. En times tid tidligere er de to lige kommet hjem fra byen. De er fulde, i godt humør og har sex. - Og så får vi en genial ide med, at det kunne være sjovt at prøve at optage det. Men vi finder hurtigt ud af, at det ikke er særlig sjovt, så vi slukker igen og lægger telefonen væk, fortæller Matias. Men ved en fejl er videoen lagt i Lines MyStory på Snapchat, forklarer de. Ingen af dem kan huske, hvordan det er sket. - Vi ved faktisk ikke, om det sker, da han lægger telefonen væk, eller da jeg tager den ud af hånden på ham, siger Line. Men faktum er, at videoen ligger der. Og nogle af deres venner har set den, skærmoptaget den og sendt den videre rundt. De næste mange timer bruger kæresteparret på at finde ud af, hvem der har videoen, og hvem der deler den. - Det er folk, som vi troede var gode venner, og som ikke ville kunne finde på sådan noget, siger Matias. Flere fortæller, at de bare synes, videoen er sjov, og at alle i byen skal se den. - Det er jo pinligt. Helt vildt pinligt at gå rundt og kigge folk i øjnene bagefter og vide, at de har set det, siger Matias. De beder alle, de kender, om at slette videoen og stoppe med at dele. Men det bliver modtaget meget forskelligt. - Nogle vil hjælpe og fjerne den, og andre griner os op i hovedet og siger, det er vores egen skyld, fordi vi selv har lagt den ud, siger Matias. Det er ikke lovligt at dele Matias og Lines sexvideo. Heller ikke selvom kæresteparret er over 18 år og selv har delt den i første omgang. - Man må godt dele ud af sit privatliv, men det er kun én selv, der bestemmer det, fortæller næstformand Ask Hesby Krogh fra paraplyorganisationen Digitalt Ansvar. Man må kun dele, hvis det ikke krænker andre, og man kan trække sit samtykke tilbage, hvis man fortryder. Matias og Line har meldt sagen til politiet. Men de er langt fra de eneste, og flere sager betyder også, at det tager længere tid at få dem løst. - Det er desværre et voksende problem, og flere og flere mennesker bliver udsat for det her, forklarer Flemming Kjærside, der er politikommissær i Politiets Nationale Cybercrimecenter. - Det er tit og ofte en traumatiserende oplevelse at få delt nøgenbilleder og sexvideoer på nettet. Det er der ingen, der kan være tjent med. Kæresteparret håber bare, at de meget snart kan lægge det hele bag sig. - Man skal ikke lade det påvirke én. Man skal videre, for ellers kommer man ned i et stort, stort hul, man ikke kan komme op af igen, siger Line. - Det er utroligt, at ens hverdag kan gå fra, at der ikke er en skid, til at man går og kigger sig over skulderen og ikke ved, hvem man kan kigge i øjnene uden at være pinligt berørt. Det er skræmmende, at det kan ske så hurtigt, siger Matias. De håber, at andre kan lære af deres historie. - Vi håber, at folk vil passe mere på, og at hvis nogen før har sendt krænkende video og billeder, vil tænke over det en ekstra gang, hvis de får tilsendt noget igen, siger Line.", "annotations": [], "meta": {}, "annotation_approver": null}
{"id": 726, "text": "Statens Serum Institut beder nu borgerne om hjælp til at overvåge udbredelsen af coronavirus. Instituttet håber, at op mod 15.000 danskere vil tilmelde sig det såkaldte Influmeter, hvor de ugentlig skal svare på spørgsmål om sygdomssymptomer. - Vi vil gerne have indtryk af, hvad smittespredningen er ude i samfundet. Også blandt dem, der ikke går til læge, men bare bliver hjemme, fordi de er halvsyge, siger afdelingschef Tyra Grove Krause. Influmeter er et eksisterende program for overvågning af forskellige typer influenza blandt danskerne. Det program udvides, så det også omfatter coronavirus. Torsdag formiddag er 1132 danskere konstateret smittet med coronavirus. Men tallet siger ikke noget om det reelle antal smittede ude i samfundet. Det er kun de alvorligt syge, der bliver testet for coronavirus. Myndighederne ved ikke, hvor mange danskere, der er smittet med virusset, men bare er halvsløje og sengeliggende derhjemme. Der kommer Influmeter ind i billedet. Borgere, der tilmelder sig programmet, vil blive bedt om at angive, om de har været syge den forløbne uge. Man skal i så fald svare på, om man har haft en række symptomer. - Vi vil følge de symptomer, folk har, og formentlig lave en case definition på Covid19 (sygdommen, der følger af coronavirus, red.). - Det vil være en kombination af flere forskellige symptomer, der skal være til stede, for at vurdere, om man har haft Covid19, siger Tyra Grove Krause. Det kan være svært at sondre mellem Covid19 og andre typer influenza, for symptomerne kan minde en del om hinanden. Men der er alligevel forskelle, som man vil spørge ind til. - Erfaringen siger, at Covid19 ikke er så pludselig indsættende som influenza. Og det er heller ikke alle, der har så høj feber, som ellers er karakteristisk for influenza, siger Tyra Grove Krause. Ud over Influmeter arbejder Statens Serum Institut også på en anden front for at få et bedre overblik over smittespredningen. Her vil et udsnit af landets praktiserende læger stikprøvevist udlevere hjemmetest til borgere med milde symptomer på virusset. Man kan læse mere på influmeter.dk. /ritzau/", "annotations": [], "meta": {}, "annotation_approver": null}
{"id": 727, "text": "Urets visere går - tik, tak, tik, tak. Det er helt, som det plejer - men tiden føles længere end normalt hjemme hos Henry og Irene Rasmussen i Holstebro. - Jeg er meget nervøs, siger Irene Rasmussen. - Tankerne går rundt i hovedet på én. Jeg tænker, gud ved om jeg selv får det eller ej, siger Henry Rasmussen. Ægteparret på 73 og 74 år er normalt i daglig kontakt med familie og masser af venner. Men sådan er det ikke i øjeblikket. Frygten for coronavirus holder dem fra at se andre end hinanden, fortæller Irene Rasmussen. - Man bliver lidt nervøs for alt det her. For hvor lang tid varer det? Hvornår kan vi komme til at se vores familie igen? Parret er sunde og raske, men de tænker meget på, om de kan komme til at smitte andre - for eksempel gode venner. - Hvis man selv går med det og kommer for tæt på folk - og det så rammer dem. Det ville være frygteligt, det ville jeg ikke kunne bære, siger Irene Rasmussen. Ægteparret fra Holstebro er ikke de eneste, som pludselig har fået en hverdag, der er lang, ensom og fyldt med bekymringer. Tiden med corona er ekstra svær for mange ældre - især de svageste, siger Bjarne Hastrup, der er direktør i Ældre Sagen. - Mange ældre mennesker er bundet af deres hjem, der er ikke ret meget kontakt mellem det officielle hjælpeapparat og de ældre for tiden, siger han. - Vi er jo mennesker, og som menneske kan man altså ikke tåle at være alene. Derfor opfordrer Bjarne Hastrup til at yde den omsorg, man kan. Man kan både ringe, sende et brev, vinke gennem vinduet eller stille en pose boller eller forårsblomster ved døren. - De unge skulle bare vide, hvor meget det betyder for de ældste i familien at være i kontakt med dem, siger han. En god ide er også at opfordre de ældre til at få lidt motion hver dag, hvis de kan. - Det virker måske bedre, hvis det er barnebarnet, der siger det - og det er så godt for os. Henry og Irene har heldigvis hinanden. Og de sørger for at få lidt motion og frisk luft med en gåtur. - Men ellers prøver vi bare på at få tiden til at gå, griner Irene Rasmussen. Mellem strikketøj og fjernsyn tikker uret videre, og Henry og Irene Rasmussen håber: - At det snart får en ende. Men vi må jo tage det, som det kommer.", "annotations": [], "meta": {}, "annotation_approver": null}
{"id": 728, "text": "Alle olieproducenter er sådan set enige om én ting: Corona-krisen gør, at verden lige nu har brug for mindre olie end normalt. Alligevel kan producenterne ikke blive enige om at skrue ned for hanerne. Faktisk er blandt andre Saudi-Arabien ifølge flere internationale kilder i stedet begyndt at øge deres produktion. Det får benzinpriserne til at rasle yderligere ned på tankstationer rundt omkring i Danmark. På en tankstation i Holstebro kan man eksempelvis få benzin til under 8,60 kroner pr. liter. De prisfald, vi har oplevet de seneste dage og uger, er helt usædvanlige, lyder vurderingen fra Per Hansen, der er investeringsøkonom hos den onlinemægleren Nordnet. Ifølge ham er prisfaldet sket over tre omgange, som hver har sin forklaring. Det første prisfald på råolie kom tidligere på året, da coronavirusset viste sit grimme ansigt i Kina, forklarer Per Hansen. - Kina er verdens største netto-indkøber af brændstof, så det har stor betydning for markedet, siger han. Det betød, at prisen for en tønde råolie faldt fra omkring 70 dollar til 50-55 dollar. De olieproducerende landes fælles organisation OPEC mødtes forrige fredag med Rusland for at indgå en aftale om at skrue ned for produktionen af olie, mens corona-krisen står på, da der i den periode over hele verden vil blive efterspurgt mindre olie. - OPEC regnede med, at det var en formalitet at få Rusland til at gå med på den aftale. Men sådan gik det ikke, fortæller Per Hansen. Det lykkedes ikke parterne at indgå en aftale, og den overraskende afslutning på mødet fik oliepriserne til at falde yderligere 10 procent. Hver gang parterne tidligere er blevet enige om at skrue ned for produktionen, så har én eller flere af producenterne alligevel skruet op. Det betyder ifølge Per Hansen, at 'den pæne dreng i klassen', der overholder aftalen, har tabt penge. Så nu er et reelt oliekapløb skudt i gang. - Udvalgte OPEC-lande har skruet op for hanerne, og Rusland har i hvert fald ikke skruet ned, siger Per Hansen. Det sker på et marked, som i forvejen er overforsynet af olie. - Olieproducenterne kæmper for at fastholde deres markedsandele, men det får prisen på råolie til at falde yderligere, så prisen for en tønde nu er nede på omkring 30 dollar. Altså mindre end halvdelen af, hvad den var værd for få dage siden, siger Per Hansen. Det er sandsynligt, at olieprisen vil falde yderligere i den kommende tid, men det bliver ikke ved med at være ren fornøjelse for bilejerne. Fortsætter situationen, er den lave pris ikke bare udtryk for en kamp om markedsandele på det globale oliemarked, forklarer investeringsøkonomen. Det er også et vidnesbyrd om, at vi er i en form for økonomisk og finansiel undtagelsestilstand. - Og det er ikke nødvendigvis noget, som vi hverken skal ønske os eller glæde os over, siger Per Hansen.", "annotations": [], "meta": {}, "annotation_approver": null}
{"id": 729, "text": "De har ikke langt til hinanden på halvøen Lundø ved Skive. Så de mødes i aftenmørket - eller slår vinduerne op. Og så synger de. Sammen. - Tiden kalder jo på, at man har brug for sammenhold og at mærke hinanden. Og når nu man ikke kan være i nærheden af hinanden, må man jo finde på andre måder, siger initiativtageren på Lundø, Hanne Juel. Derfor synger halvøboerne fællessang hver aften klokken 19.30. For at følge de seneste retningslinjer er sanggruppen splittet op i små klynger, så kun få mødes samme sted, og de holder god afstand til hinanden. Men de synger stadig sammen, og det kan høres vidt og bredt på den cirka fem kvadratkilometer store halvø i Limfjorden. Det samme sker flere andre steder i landet. Blandt andet på Nørrebro i København, på Trøjborg i Aarhus og i Herning. De synger sammen, mens coronaen står på. Når kram og fysisk samvær med hinanden er bandlyst, kan netop den slags arrangementer gøre en stor forskel. Det viser , forklarer Stine Isaksen, der er formidler på Videncenter for Sang i Herning. - Når vi synger, frigør vi endorfiner i kroppen, som gør, at vi kan blive i bedre humør. Det at synge sammen med andre frigør også et andet hormon, der hedder oxytocin, forklarer hun. - Det er et hormon, der ellers bliver frigivet, når man kysser og krammer hinanden. Men det har vi ikke så meget mulighed for i dag. Så kan sangen blive en vej til et fællesskab, som vi har behov for som mennesker, siger hun. Stine Isaksen sammenligner fællessang fra vinduet med alsang under besættelsen. Dengang blev store omvæltninger også bearbejdet med fællessang. - Det var en måde, man kunne håndtere chokket på og i fællesskab finde en ny mening og på én eller anden måde bearbejde chokket med, siger hun. På Lundø går valget af sang på skift mellem halvøboerne: for eksempel en fødselsdagssang i aftenmørket til én af naboerne eller klassikere fra højskolesangbogen som 'Kringsat af fjender' og 'Det er i dag et vejr'. - På den måde får folk lov til at vise, hvad hjertet er fuldt af, forklarer Hanne Juel.", "annotations": [], "meta": {}, "annotation_approver": null}
{"id": 730, "text": "Arbejdspladsen og skolen er lukket ned, familien er i karantæne, og foråret er på vej. Umiddelbart lyder det som et oplagt tidspunkt at tage i sommerhus. Men ligger sommerhuset på en af landets småøer, skal man måske tænke sig om. På mange af småøerne er man nemlig bekymret for, at stort besøg fra fastlandet kan medføre spredning af coronasmitte, der kan ende med at afskære øerne fra omverdenen. Således har , der betjener småøerne Askø, Lilleø, Fejø og Femø opfordret til, at færgen forbeholdes øboere, pendlere, hjemmepleje, redningsfolk samt håndværkere og handlende med ærinde på øerne. Opfordringen bliver gentaget af frugtavler Peter Larsen, der bor på Lilleø, hvor der er blot seks beboere. Han frygter, at færgepersonalet bliver smittet, og at færgen dermed ikke kan sejle. - Vi er det svageste led i smittekæden, og vi er totalt afhængige af vores færgedrift. Hvis du ikke har et uopsætteligt ærinde på øen, så skal du blive væk, siger han. Han oplever i øjeblikket flere besøg på øen. - I fredags, hvor jeg så, at der kom rigtigt mange herover, bekymrede det mig. Var de så bare blevet herovre og sat sig selv i hjemmekarantæne, så havde det være ok. Men hvis man tager over om fredagen og tager hjem om søndagen, så er man to gange på færgen bare for en hyggetur, siger han. På Drejø har ø-repræsentant Lars Milling rundsendt en mail til øens beboere og sommerhusejere, hvor \"alle besøg frarådes - bliv hjemme de næste 14 dage\": - Drejø er måske et skrøbeligt samfund, som til hverdag 'holdes i live' af hovedsagligt ældre mennesker, som anses for at være i risikogruppen. Derfor: Er du trods påbud alligevel besøgende på Drejø, så venligst efterlev alle corona-påbud, så vi ikke risikerer, at Drejø bliver rød zone, skriver han ifølge . Dorthe Winther er forkvinde for Danske Småøer og bor på Omø ved Skælskør. Hun har forståelse for synspunktet, men mener ikke, at \"vi kan slå ring om de danske småøer\": - Så skulle vi jo have gjort det for længe siden. Jeg tænker, at hvis man som sommerhusejer kommer til vores øer, så må man udvise den samme forsigtighed, som man gør derhjemme, siger hun. På samme ø sidder 21-årige Marie Cancel Nielsen, der siden fredag har opholdt sig i sin mormors sommerhus sammen med en gruppe veninder. Efter statsministerens pressemøde onsdag i sidste uge tænkte de, at det var et godt tidspunkt at tage i 'sommerhuskarantæne'. - Det var en blanding af, at vi nu alle har fri fra arbejde, og at vi har måske lidt mindre risiko for at smitte nogen her, end hvis vi bor forskellige steder derhjemme og allesammen skal i Netto, fortæller hun. De er kørt til øen i bil uden at stige ud - heller ikke på færgen. Det er nemlig en del af de nye retningslinjer, som småfærgerne har indført. Marie og veninderne har også handlet hjemmefra og kun mødt meget få mennesker på afstand, når de har gået ture på stranden. Alligevel kan de ikke undgå at tænke over øboernes reaktion. - Vi har da godt nok tænkt, når vi kører forbi folk, at de tænker: \"Uha, der kommer københavnerne med coronavirus\", siger hun. Marie og venindernes opførsel bekymrer da heller ikke Danske Småøers forkvinde - Jeg tror, at folk, der har sommerhus på en ø, kerer sig rigtig meget om det lokalsamfund, de er en del af. De ved godt, at vi er ekstra sårbare, hvis vores færge ikke kan sejle, siger Dorthe Winther. På Lilleø mener Peter Larsen da også, at det ikke kun er sommerhusgæsterne, der skal minimere færgebrugen: - Det kan også være endagsturisten på cykel, eller det kan være nogle af øboerne, der tager over til tante Olgas fødselsdag på fastlandet. Det er i mine øjne lige så hensynsløst. Man skal tænke sig om og bruge sin sunde fornuft, siger han.", "annotations": [], "meta": {}, "annotation_approver": null}
{"id": 731, "text": "Selveste dronningen bad i tirsdags alle danskere rette sig efter regeringens corona-instrukser. Alligevel spørger mange sikkert stadig sig selv, om det nu virkelig er nødvendigt med så vidtgående tiltag? Er coronavirus så farligt, som myndighederne giver udtryk for? Og risikerer vi ikke at smadre vores økonomi uden grund? Spørger man Jens Lundgren, professor i infektionssygdomme på Rigshospitalet, er svarene på de spørgsmål, at man slet ikke kan svare på de ting endnu. - Vi ved kun, at vi ikke ved nok endnu, siger han. Lige nu er der for eksempel en lang række forskellige bud på, både hvor smitsom coronavirus er, og hvor stor dødeligheden for sygdommen Covid-19 er. I diagrammet nedenfor kan du se buddene sammenlignet med andre sygdomme. Vær opmærksom på, at dødeligheden stiger med faktor 10 for hver trin på skalaen. Dødeligheden varierer helt fra 0,7 procent af de smittede til 3,4 procet, alt efter hvilke data man kigger på. Det samme gælder smitsomheden. Buddene i den høje ende er her, at en syg person i gennemsnit smitter 3,5 andre. I den lave ende smitter hver syg kun 1,5. Og det kan endda vise sig, at udsvingene er endnu større. - Og der er jo milevid forskel på, om dødeligheden ligger på det ene eller det andet i forhold til, hvordan man skal håndtere sådan en sygdom, siger han. Det hele bunder i, at ingen lige nu har et komplet overblik over sygdommen, som vi har med tidligere epidemier. Det skyldes blandt andet, at landene tester forskelligt for coronavirus. Nogle lande tester fortrinsvis indlagte. Det giver en høj dødelighed, fordi de indlagte også er de mest sårbare. Andre tester mere bredt og får dermed en lavere dødelighed. Derudover kan der være forskelle mellem landene på, hvordan befolkningen opfører sig og reagerer. Det kan for eksempel være sværere at holde en høj hygiejne i et slumkvarter, og så bliver smitten her selvfølgelig større. Sammenligner man Covid-19 med andre sygdomme, som i grafikken herover, ser den umiddelbart ikke særligt farlig ud. Dødeligheden er væsentlig højere for en lang række sygdomme som ebola, tuberkulose, sars og fugleinfluenza. Og smitsomheden kan i bedste fald vise sig at være som en almindelig forkølelse. Netop det faktum har flere gange fået forhenværende direktør i Sundhedsstyrelsen Else Smith til at stille spørgsmålstegn ved regeringens håndtering af coronavirus. - Det sætter det lidt i perspektiv at sammenligne det med andre sygdomme. Så kan vi reflektere lidt over, hvorfor vi reagerer så voldsomt, som vi gør. Jeg synes, det er svært at se, at alle dele af indsatsen er velbegrundet. Der er ikke noget, der tyder på, at menneskeheden er ved at blive udryddet, siger hun. - De samfundsmæssige omkostninger er meget store. Det er noget, vi kommer til at betale af på i mange år. Og når skatten skal gå til det, så kan den jo ikke bruges på alt muligt andet. Klimatiltag for eksempel, siger hun. - Måske, men der er nogle, der dør hver dag af alt muligt. Du kan jo spørge dig selv, hvad du gjorde i 2017-2018, da 1.600 døde af influenza. Sprittede du dine hænder? Beskyttede du din bedstemor?, siger hun og bløder det op med pointen om, at vi naturligvis skal være fornuftige og begrænse smittespredningen og beskytte de udsatte og sundhedsvæsenet. Spørger man Christian Wejse, der er lektor på Institut for Folkesundhed på Aarhus Universitet, er det for kynisk at betragte det, som Else Smith gør. - Lad os bare sige, at ti procent bliver smittet, og én procent af dem så dør, så er det altså 5.800 dødsfald i Danmark. Er det lige meget? Nej, det er det ikke. Det er alvorligt, siger han og minder også om, at vi i modsætning til de andre sygdomme hverken har en vaccine eller behandling til coronavirus. - Det er rigtigt, at vi lever med en overdødelighed, når der kører en influenza. Der har vi valgt at sige, at vi ikke lukker samfundet ned, men godt kan leve med 1.600-1.700 dødsfald. Men jeg vil gerne anholde den meget kyniske tilgang til Covid-19 alligevel, for det handler ikke kun om at undgå de 5.800 dødsfald, siger han. - Hvis vi bare kørte videre uden alle de særdeles dyre tiltag, ville det måske ende med, at 60 procent af befolkningen blev smittet i løbet af meget kort tid. Og så ville vi skulle håndtere 4.500 intensivpatienter på en gang på de 450 pladser, vi har. - Det ville ikke kun koste folk med Covid-19 livet, men også alle de andre, der i forvejen ligger på intensiv med for eksempel blodforgiftning og hjertestop, siger han.", "annotations": [], "meta": {}, "annotation_approver": null}
{"id": 732, "text": "Hvordan får man sin hverdag til at hænge sammen, hvis man arbejder hjemmefra og samtidig forventes at undervise sine børn ud fra et skema fyldt med opgaver? Den udfordring fylder lige nu meget rundt omkring bordene i de danske hjem, hvor børnenes lektier og skolebøger ligger side om side med forældrenes arbejds-pc'er og papirer, mindre søskendes legetøj og måske rester af frokosten. På nettet og sociale medier vokser antallet af opslag fra forældre, der føler sig pressede over at skulle nå begge dele hver dag. Eksempelvis skrev Charlotte Birk Bruun, der er specialpædagogisk konsulent, allerede mandag , hvor hun argumenterede for, at skolerne bør sænke ambitionsniveauet, når det gælder forventningerne til forældres hjemmeundervisning. - Det er ikke realistisk, at vi kan være gode medarbejdere, forældre, pædagoger og lærere på én gang. Det er alt for mange hatte, skrev hun blandt andet. Én af dem, der bakker op om det budskab, er 36-årige Jasmin Lund fra Kolding. Hun forsøger at passe sit job som grafisk designer, mens hun har sine tre børn omkring sig. Hendes 12-årige datter, Lilla-Flora, går i sjette klasse, og Jasmin og hendes mand forventes at undervise hende i samtlige fag på skemaet. Hver dag byder på nye opgaver sendt ud via kommunikationssystemet Aula, og Lilla-Floras lærere kan hele tiden kontrollere, om opgaverne er lavet til tiden, fordi det foregår online med et personligt login. Samtidig skal Jasmin tage sig af sin seksårige søn Linus og familiens yngste - toårige Lilje, der skal have hjælp til det meste og ro til at sove to timer midt på dagen. - Jeg skal være fire steder på én gang. Jeg er nødt til at arbejde, når børnene sover. Ellers når jeg det ikke, og så mister jeg indtægt. Den bliver henad midnat, før jeg kommer i seng, og så ligger jeg dér og spekulerer og har svært ved at finde ro, siger Jasmin Lund. Som selvstændig og freelancer mister hun penge, hver gang hun udsætter eller dropper en opgave for en kunde, som hun ikke kan overskue at få løst. På den måde kommer der en økonomisk bekymring oven i det pres, hun oplever ved at skulle hjemmeundervise datteren. Hendes mand arbejder som landmåler, så han kan ikke passe sit job hjemmefra. Derfor hænger Jasmin selv på det meste i løbet af dagen. Her blot en uge inde i hjemmearbejdsforløbet har Lilla-Flora flere gange udtrykt over for sine forældre, at hun har for meget at se til. At hun er ved at bryde sammen. Hun står op klokken seks før resten af familien og begynder på opgaverne for at kunne følge med, og ved 20-tiden må hun nærmest slæbes væk fra bøgerne og i seng. - Der er simpelthen for høje forventninger fra skolens side. Der er mange nye opgaver hver dag - også i fag, hvor hun normalt sjældent har lektier, og de bliver bare ved med at komme. - De første dage tænkte jeg, at vi bare må hænge i, men jeg ved ikke, hvor længe vi kan blive ved. Vi kender jo ikke tidshorisonten på det her, siger Jasmin Lund. Hun vurderer, at hendes datter har dobbelt så meget skolearbejde nu, som hun plejer. Det er alt fra referatskrivning af en bog til samfundsfag, tysk og brøkregning. Alt sammen noget, Jasmin ikke selv har beskæftiget sig med siden sin egen skoletid. - Det er et stort pres i sig selv, at man pludselig sidder som forælder og er fagligt udfordret. Jeg vil jo gerne hjælpe og støtte hende, men de færreste af os er nok skarpe i samtlige fag. Når jeg samtidig stresser over ikke at kunne passe mit eget arbejde ordentligt, frygter at blive corona-syg og har to andre børn at se til, er det efterhånden svært at blive ved. Politikerne er lige nu travlt optaget af arbejdet med en ændring i lovgivningen, der netop skal sætte rammerne for hjemmeundervisning. DR har forsøgt at få en kommentar fra børne- og undervisningsminister Pernille Rosenkrantz-Theil (S) på, om skolerne stiller for høje krav til eleverne, og hvordan forældrene egentligt skal forholde sig. Hun har ikke haft mulighed for at svare. I stedet bekræfter en pressesekretær i et mailsvar, at forældrene altså ikke har pligt til at undervise deres børn, mens de er derhjemme. Undervisningspligten ligger stadig hos skolerne, som i videst muligt omfang skal tilbyde nødundervisning. Tirsdag morgen lagde ministeren en håndholdt walk and talk-video på Facebook, hvor hun maner til ro blandt de frustrerede forældre og elever. Her siger hun blandt andet, at skolerne ikke kan levere samme kvalitet og undervisning på de betingelser, der er nu, som de kan normalt. - Men vi skal gøre, hvad vi kan for at lukke de huller, der kommer. Vi gør alt, hvad vi kan, herinde fra (Christiansborg, red.). Jeres lærere knokler en vis del ud af bukserne for at få det til at hænge sammen, og jeg ved, at mange forældre sidder omkring spisebordene og forsøger at få arbejde og skole til at hænge sammen, siger hun under en gåtur fra Undervisningsministeriet til Folketinget, hvor lovændringen behandles. Hjemme i Kolding håber Jasmin Lund, at der snart kommer andre betingelser for hende og alle de andre danske forældre, der forsøger at jonglere med hjemmearbejde og hjemmeundervisning. - Jeg får ondt i maven over ikke at vide, hvor længe det her skal stå på. Under de her omstændigheder holder jeg ikke i en måned, så ét eller andet skal der ske, siger hun. Indtil videre holder hun humøret oppe ved at give hele familien en sjov start på dagen. - Vi sætter musik på, og så står den på morgendans for at få gang i hovedet og kroppen. Onsdag morgen hørte vi Gnags med 'Den dejligste morgen'. Det er jo ikke helt skidt, vel? Jasmin har et håb om, at danske forældre efter coronakrisen vil se tilbage på en tid, der for altid forandrede deres måde at være sammen med børnene på. - Det er mit stille håb, at der ét eller andet sted er en større mening med det hele, og at vi kommer ud på den anden side som bedre familier, der sætter pris på al den tid, vi har sammen.", "annotations": [], "meta": {}, "annotation_approver": null}
{"id": 733, "text": "En stor industribrand på Baggeskærvej i Herning blussede mandag formiddag op og udviklede kraftig røg. Ved 13-tiden kunne Midt- og Vestjyllands Politi meddele, at ilden er slukket og ikke længere udvikler sundhedsskadelig røg. Der er altså ikke længere risiko for at indånde røgen, og beboere i området kan igen gå udenfor. Hvis man har indåndet røg fra branden og bliver dårlig, skal man stadig kontakte egen læge, råder politiet. Branden brød ud i virksomheden Marius Pedersen A/S på Baggeskærvej 15 i Herning mandag formiddag. Virksomheden håndterer affald. Flere gange lød luftsirenen over hele området 7400 Herning. Vinden var i sydvestlig retning, og den sundhedsskadelige røg fra branden blæste ind over byen. Derfor tog Midt- og Vestjyllands Politi ingen chancer. - Når det blæser, kan det gå både den ene og anden vej. I og med at røgen er så farlig, har vi varslet hele Herning, forklarer operationsleder Ralf Høgedal. Sirenevarslet fik mange beboere til at kontakte alarmcentralen på 1-1-2. Men det er ikke det rette at gøre, forklarede Midt- og Vestjyllands Politi på Twitter. - Kan man se eller lugte røg, skal man derimod gå ind og lukke døre og vinduer og søge information hos DR og TV 2, skriver Midt- og Vestjyllands Politi på Twitter.", "annotations": [], "meta": {}, "annotation_approver": null}
{"id": 734, "text": "Efter at have fået kritik for manglende transparens kommer sundhedsmyndighederne torsdag med de første foreløbige data om de coronasmittede danskere, der er indlagt på landets intensivafdelinger. Det skriver Politiken torsdag. Blandt andet fremgår det, at de indlagte coronapatienter på intensive afdelinger er mellem 47-82 år ifølge Politiken. Faglig direktør for Statens Serum Institut (SSI), Kåre Mølbak, medgiver samtidig, at det overfor både fagfolk og befolkningen er relevant at få oplysninger frem om aldersspredningen blandt intensivpatienterne. Kåre Mølbak oplyser til Politiken, at tekniske problemer gør, at man i dag ikke har kunnet lægge verificerede data frem på aldersspredningen. Men SSI's hidtidige oplysninger viser, at alderen på intensivpatienterne spreder sig mellem 47 og 82 år. Gennemsnitsalderen for intensivpatienterne er på 70 år, og der er også en klar overvægt af mænd blandt de kritisk syge. - Det er nogenlunde som forventet, og når vi ser på, hvilke andre sygdomme, der samtidig er repræsenteret, er det i høj grad som forventet. - Mange af dem har hjertesygdomme, så det passer umiddelbart godt med det billede, vi har fra udlandet. Men man vil selvfølgelig altid kunne finde nogle undtagelser, siger Kåre Mølbak til Politiken. Kåre Mølbak henviser til Politikens beskrivelse tirsdag af en mand i midthalvtredserne, der nu ligger i respirator og medicinsk koma. Manden har ellers altid været rask og rørig. Tilsvarende har Politiken kendskab til andre yngre patienter i intensiv behandling, som heller ikke har sygdomme. Eksemplerne har vakt opsigt, fordi myndighederne generelt har oplyst, at alene ældre og personer med nedsat immunforsvar var i højrisikozonen. Således har Politiken modtaget henvendelser fra intensivlæger, som bekymrede sig over tendensen med yngre intensivpatienter uden forudgående sygdomshistorik samt det faktum, at myndighederne holdt disse oplysninger tilbage. Kåre Mølbak forklarer afvigelserne således: - Når man kigger på befolkningen som helhed, rammer det hårdest dem, der er gamle og med sygdomme - i særdeleshed hjertesygdomme. - Det er stadigvæk det billede, vi ser, men ingen regel uden undtagelser. Infektionen kan være så alvorlig, også for i øvrigt raske mennesker, at de bliver kritisk syge, siger han til Politiken. /ritzau/", "annotations": [], "meta": {}, "annotation_approver": null}
{"id": 735, "text": "Der var ikke meget at tage fejl af, da Sundhedsstyrelsens direktør, Søren Brostrøm, på et pressemøde i går præsenterede nye retningslinjer for test af medarbejdere i sundheds- og ældresektoren: - Medarbejdere i kritiske funktioner i sundheds- og ældresektoren kan testes ved lette symptomer. Det har givet en for stor udfordring i sundheds- og ældresektoren, at folk er blevet hjemme med let snue. - Nu kan man komme ind og blive testet selv med milde symptomer, lød det fra direktøren. Retningslinjerne fungerer dog ikke umiddelbart i praksis. Det skriver der blandt andet har talt med Ulrik Ahrendt-Jensen, direktør i OK-fonden, der driver 16 plejehjem, hospices og socialpsykiatriske hjem i Danmark og beskæftiger 2.300 ansatte i hele landet. Personale, der har henvendt sig med milde symptomer, er blevet blankt afvist. - Det er cirka 40 personer, vi har forsøgt at få testet. Det er alle medarbejdere i kritiske funktioner, det vil sige folk, der er med i den direkte nødvendige pleje, siger Ulrik Ahrendt-Jensen til DR. - Det er først her til aften, at to medarbejdere med meget, meget udprægede symptomer som feber og hoste er blevet testet. Ellers er ingen blevet testet, tilføjer han. gælder for personer, der varetager \"kritiske funktioner i sundhedsvæsenet, ældreplejen og i indsatser for socialt udsatte\". I retningslinjerne står der, at de kan blive henvist til test for coronavirus, hvis det er hensigtsmæssigt, fordi medarbejderen vil kunne meldes rask hurtigere. Og det er i den grad hensigtsmæssigt for de hjem, som OK-fonden driver, fordi personale ellers bliver hjemme for længe uden nævneværdige symptomer. - Hvis ikke det kritiske personale bliver test, er udfordringen, at vi ikke kan opretholde det beredskab, vi skal have på vores plejehjem. Indtil i går har retningslinjerne fra Sundhedsstyrelsen lydt, at man ikke skal møde på arbejde i sundheds- og ældresektoren, hvis man får mistanke om bare lette symptomer. Med en negativ test for coronavirus i hånden vil en medarbejder ifølge de nye retningslinjer kunne vende tilbage til arbejde, selvom de stadig har lette øvre luftvejssymptomer. - Vi vil rigtig gerne løfte den her opgave, og det mener vi også er relativt nemt, hvis vi får vores medarbejdere hurtigt på banen igen, hvis de bliver testet negative for coronavirus, siger Ulrik Ahrendt-Jensen. Hverken medarbejderne eller Ulrik Ahrendt-Jensen har kunnet få en forklaring på, hvorfor medarbejderne på trods af de nye retningslinjer ikke bliver testet. - Vi har oplevet, at de læger, vi henvender os til, rent faktisk henviser dem til test, men at de bliver afvist, når de når hospitalsvæsenet, som skal udføre testene. - Vi har rent faktisk forsøgt at henvende os til myndighederne med det her spørgsmål. Indtil videre har vi ikke rigtig fået noget svar, vi kunne bruge, siger han. Han understeger, at han ikke er ude på at bekrige styrelsen eller myndighederne og anerkender, at én dag ikke er meget til at implementere nye retningslinjer og få dem formidlet til resten af sundhedsvæsenet. - Det, der er vanskeligt lige nu, er, at vi forventes at reagere hurtigt, og retningslinjer bliver ændret stort set dagligt. Det vil sige, at hvis man indstiller retningslinjerne efter en stor testkapacitet, men så ikke har den, kan vi ikke agere efter retningslinjerne. Og så kommer vi i klemme, siger Ulrik Ahrendt-Jensen. DR har forsøgt at få et interview med Sundhedsstyrelsen, der ikke har mulighed for at stille op. Styrelsen henviser i stedet til retningslinjerne.", "annotations": [], "meta": {}, "annotation_approver": null}
{"id": 751, "text": "Efter to døgn med det nye forsamlingsforbud for grupper af personer på mere end 10 personer, er politiet klar til at hive bødeblokken frem. - Nu er tilvænningsperioden overstået. Loven gælder, og den vil blive håndhævet på sædvanlig vis, siger rigspolitichef Thorkild Fogde på et pressemøde. - Samfundet investerer ikke milliarder i at bekæmpe den her sygdom for bare at sætte det hele over styr, fordi solen skinner, tilføjer han. Bøden for at overtræde forbuddet er 1.500 kroner per person, der indgår i en forsamling på mere end 10 personer. Det gælder både ude og inde. Så vidt rigspolitichefen er orienteret, er der endnu ikke udstedt bøder. Rigspolitichefen holdt tidligere på dagen et pressemøde helt alene med ét budskab: For mange stimler sammen udendørs. - Jeg kan sagtens forstå, at man gerne vil ud og nyde det gode vejr. Det er også helt i orden. Man må gerne gå eller løbe en tur. - Men hold afstand til hinanden, når I færdes derude. Hvis der allerede er mange i et område, så gå et andet sted hen, siger Thorkild Fogde. Enkelte politikredse melder, at de stadig får henvendelser om større forsamlinger. Østjyllands Politi minder om, at man i det tilfælde skal ringe 114.", "annotations": [], "meta": {}, "annotation_approver": null}
{"id": 736, "text": "Det strålende solskin fik i dag masser af borgere til at bevæge sig ud i det gode vejr - men lidt for mange valgte at færdes de samme steder. Det oplevede Københavns Politi i Amager Strandpark, på Christiania og på skaterbanen i Fælledparken i københavnerbydelen Østerbro, hvor betjente måtte minde borgerne om coronakrisens alvor. - Det har næsten været hverdag, som vi er vant til at se det i København. Vi har ikke været ude med bødeblokken, men vi har husket folk på, at vi allesammen skal hjælpe med at knække smittekurven, siger vagtchef Henrik Stormer. Udover de nævnte steder mødte politiet mange mennesker på Københavns volde og på Christianshavns Torv på Amager. Flere steder havde folk købt take away-mad og drikkevarer, som de nød ved borde og stole uden for i solen, som cafeer og restauranter trods myndighedernes påbud ikke havde fjernet. - Restaurationerne skal selvfølgelig også håndtere, at kunderne ikke må sidde udenfor, når de ikke må sidde indenfor, siger Henrik Stormer. Værst var det dog på skaterbanen i Fælledparken på Østerbro, hvor mange af de unge i første omgang ikke reagerede på politiets opfordringer til at søge mod steder med mere plads. - Vi måtte tale med store bogstaver og var tæt på at finde bødeblokken frem, siger Henrik Stormer med henvisning til, at det nu kan koste 1.500 kroner, hvis man ikke retter sig efter politiets henstilling. Han forudser, at politiet i de kommende dage også får travlt med at få borgerne til at følge myndighedernes anvisninger og overholde forbuddet mod forsamlinger på mere end ti personer. - Vi er kommet langt med at appellere til sund fornuft og konduite. Men det er også som om, at når solen skinner, så glemmer folk det med, at man ikke skal være tæt sammen. På et pressemøde tidligere i dag sagde Anders Frandsen fra Rigspolitiet, at det seneste døgn ellers er forløbet fint. De tilbagemeldinger, de har fået, er, at det blevet taget positivt imod fra borgere, hvis politiet har henvendt sig og påpeget, at påbuddene og anvisningerne ikke er blevet fulgt. - Vi har ikke oplevet, at der har været voldsomt mange sager.", "annotations": [], "meta": {}, "annotation_approver": null}
{"id": 737, "text": "- Det var ikke vores hensigt at lave forskelsbehandling. Sådan lyder det fra Dorte West (V), formand for Børne- og Familieudvalget i Herning Kommune. Hun taler om en sag, hvor kommunens byråd besluttede, at genåbne en afdeling af den eksisterende Herningsholmskole i byen. Vel at mærke en afdeling i bydelen Holtbjerg, hvor mange beboere har anden etnisk baggrund end dansk. Den manøvre faldt nemlig ikke i god jord hos Institut for Menneskerettigheder. De mente, at det var ulovlig forskelsbehandling, når man på den måde ville samle en stor del minoritetsbørn på én skole, og en stor del etnisk danske børn på en anden skole. Derfor klagede Institut for Menneskerettigheder i november over Herning Kommune til Ligebehandlingsnævnet. Men nu har de to parter indgået forlig, fortæller Dorte West. - Vi anerkender, at vi er kommet til at diskriminere - at vi utilsigtet er kommet på kant med loven om ligebehandling, siger hun. - Det er jeg selvfølgelig træt af. Da byrådet i Herning i 2018 valgte at åbne skolen i Holtbjerg igen, var det for at 'redde' Herningsholmskolen, sagde byens borgmester. - Det er vi nødt til for at redde Herningsholmskolen, så den stadig er attraktiv for etnisk danske forældre, sagde borgmester Lars Krarup (V) til Herning Folkeblad. Og sådan en manøvre var altså på kant med loven, mente Institut for Menneskerettigheder. - Det sender et frygteligt signal til børnene om, at de er anderledes på grund af deres etnicitet, sagde ligebehandlingschef på Institut for Menneskerettigheder, Maria Ventegodt, . - Det stempler dem, og det kan sætte spor i børnene og deres selvopfattelse af, hvem de er i samfundets øjne. Men allerede da klagen fra Institut for Menneskerrettighed kom, tog Børne- og Familieudvalget kritikken alvorligt, siger formanden. Udvalget besluttede sig for tre ekstra tiltag i forhold til opdelingen af Herningsholmskolen. For det første skal skolebestyrelsen bestemme nogle principper for, hvordan børn under særlige omstændigheder kan få lov at flytte fra den ene skole til den anden. Derudover skal forskere fra VIVE (Det Nationale Forsknings- og Analysecenter for Velfærd) følge undervisningen og de indsatser, man laver på skolen i Holtbjerg. Sidst, men ikke mindst, bliver alle børnene på Holtbjerg-skolen sprog-screenet - for at holde øje med, at de udvikler sig planmæssigt rent sprogligt, selvom der er en høj koncentration af ikke etnisk danske børn. Der er sat fire millioner kroner ekstra af til Holtbjergskolen ud over det normale. Dermed har Herning Kommune altså hele tiden været opmærksom på, at det krævede noget ekstra at lave en skole, hvor koncentrationen af tosprogede børn er høj, siger Dorte West. - Vi har aldrig sagt, at det var en nem opgave, men det var en opgave, som skolen var klar på, og som medarbejderne brændte for, siger hun. Dorte West oplever, at sagen har fået meget negativ omtale, og det har påvirket medarbejderne og børnene på skolen i Holtbjerg. Men udfordringen i forhold til tosprogede børn og fordelingen af dem findes ikke kun i Herning, siger udvalgsformanden. - Det har været svært at se, hvad den rigtige løsning er. Jeg er glad for, at der nu er indgået forlig, så vi kan slå en streg i sandet og kigge fremad.", "annotations": [], "meta": {}, "annotation_approver": null}
{"id": 738, "text": "Hvordan hænger den varme vinter sammen med prisen på strøm? Det er (grundlæggende) simpelt. Mindre sne og mere regn og blæst i Norge og Sverige betyder lavere pris på strøm i Danmark. Så meget lavere, at prisen på rå strøm siden nytår er faldet til en tredjedel. Forklaringen kommer her: Meget af strømmen i de nordiske hjems stikkontakter kommer fra vandkraft i Norge og Sverige. Vandkraften er især på sit højeste, når vinterens sne smelter hen mod sommeren, og smeltevandet ophober sig i søerne. Men på grund af den lune vinter er der i stedet faldet meget regn i Norden henover vinteren. Derfor er der behov for at lukke vand ud af søerne allerede nu. - Det betyder, at man producerer en frygtelig masse vandkraft i Norge, siger Kasper Lind Christensen, som er afdelingsleder hos forsyningsselskabet EWII. Og som det er med udbud og efterspørgsel - når udbuddet er stort, falder prisen. Men hvad med vinden? Jo, de stride strømme af blæst i hele Norden har presset elprisen endnu længere ned, bekræfter Kasper Lind Christensen. Vi har længe haft mange vindmøller i Danmark, men vi er en del af et fælles nordisk prissystem, og i Norge og Sverige har man sat mange vindmøller op det seneste år, siger afdelingschefen. - Når vi har et scenarie, hvor vi både får rigtig meget vand, og der samtidig har været mange blæsevejrsdage, hvor der bliver produceret rigtig meget vindstrøm, så får vi en stor overproduktion af strøm i forhold til forbruget, siger han. I Sverige og Finland har det endda betydet dage med 'negative priser' på strøm - det vil sige, at producenter har skullet betale for at komme af med strømmen. Kasper Lind Christensen har aldrig set et lignende prisfald. - Det er rigtig usædvanligt - især årstiden taget i betragtning. Normalt ser vi høje priser på strøm i efteråret og om vinteren og lave priser om sommeren. Som det har været nu, er det lige modsat, siger han. De fleste af os forbrugere vil ikke mærke prisfaldet ret meget. De fleste af os bruger nemlig under 4000 kilowatt-timer om året, og så udgør prisen for selve den rå strøm nemlig kun cirka 15 procent af vores elregning. Det er anderledes for forbrugere som Finn Langhoff fra Viborg. Han har nemlig valgt at skifte til varmepumpe som opvarmning til sit hus. Sådan en fætter bruger strøm, og derfor bruger Finn Langhoff væsentlig mere el end de husejere, der får varme indendørs via fjernvarme eller oliefyr. På den måde vil prisfaldet på den rå strøm kunne ses på elregningen hjemme hos Finn Langhoff. - Det passer mig ganske udmærket, hvis vi kan mærke det på årsbasis, siger han. Dog kan det også give en billigere elregning til dig, der bruger rigtig meget strøm derhjemme. Hvis du bruger mere end 4.000 kilowatt-timer om året - til for eksempel el-opvarmning af pool og spa ud over dit hus - får du nemlig udover prisfaldet på den store mængde rå strøm også en billigere afgift på strømmen. De lave priser på strømmen holder de næste måneder, forudser Kasper Lind Christensen. - Som prognoserne er lige nu, ser det ikke ud til, at vinteren står for døren, så overmængden af vand vil smitte af længere frem i tiden, siger han. Især de energitunge virksomheder kan spare penge på de nuværende lave elpriser, når de får den næste elregning.", "annotations": [], "meta": {}, "annotation_approver": null}
{"id": 739, "text": "Sygeplejersker og ansatte i ældreplejen oplever problemer med at få adgang til test for coronavirus. Det er meldingen fra Dansk Sygeplejeråd og fagforbundet FOA, der organiserer de ansatte på området. - Vi oplever, at mange er blevet afvist og har fået at vide, at det ikke er muligt at få lavet den her test. - Det kan både være medarbejdere og ledere, der kontakter os, fordi de oplever problemer med at få taget testen, siger Grete Christensen, formand for Dansk Sygeplejeråd. Det er en ny retningslinje, der gør det muligt for medarbejdere, som varetager kritiske funktioner i sundhedsvæsenet, i ældreplejen og i indsatser for socialt udsatte, at få afklaret, om de er smittet med virusset eller ej. Retningslinjen, der blev udarbejdet af Sundhedsstyrelsen onsdag, betyder, at disse faggrupper skal have mulighed for en hurtig afklaring, hvis de oplever lette symptomer på coronavirus. Hvis medarbejderne er syge med virusset, skal de blive hjemme og først dukke op, 48 timer efter at de er symptomfrie. Men hvis det viser sig, at de bare har en let forkølelse, kan de godt gå på arbejde. Også Torben Klitmøller Hollmann, der er sektorformand for social- og sundhedsansatte i FOA, oplever problemer med medlemmers adgang til at blive testet. - Jeg har hørt fra en håndfuld medlemmer, som gerne ville testes, men som er blevet afslået. - Det kan der være flere årsager til. Det er altid svært i starten, når en ny retningslinje træder i kraft. - Men det er helt klart noget, vi vil holde øje med hen over weekenden for at følge, hvordan det går, siger sektorformanden. Lignende problemer ser man ifølge Berlingske hos OK-Fonden, der driver 16 plejehjem landet over. - Alle bliver afvist, ingen bliver testet. Om de har rejst, har symptomer, det er lige meget. Det her er ret akut, siger direktør Ulrik Ahrendt-Jensen til avisen. Grete Christensen fra Dansk Sygeplejeråd mener, at myndighederne hurtigst muligt må sikre, at adgangen til test kommer til at fungere. - Det er vigtigt, at myndighederne er klar over, at her er der en udfordring, der skal løses, siger hun. /ritzau/", "annotations": [], "meta": {}, "annotation_approver": null}
{"id": 740, "text": "Det samlede tal for coronarelaterede dødsfald i Danmark er nu ni. Det er tre flere end i går. Det understreges, at opgørelsen omfatter dødsfald, der er registreret indenfor 60 dage, efter at de pågældende er blevet konstateret smittet. Covid-19 er ikke nødvendigvis den tilgrundliggende årsag til dødsfaldet. Desuden er 1.226 i Danmark testet positive for coronavirus. I går var tallet 1.132. Der er dog formentlig et stort mørketal, da tallet ikke er et udtryk for det samlede antal smittede, da ikke alle med symptomer på virusset bliver testet. Fokus er på personer med tydelige symptomer. Derfor forventes det samlede antal smittede at være langt højere. Hvis man holder opdateringen op med tal fra i går, kan man også se, at myndighederne har foretaget i alt 1.555 test. Det er det højeste antal på et døgn, siden man begyndte at foretage test den 27. januar. Myndighederne er også kommet med en opdatering over antal smittede på Færøerne. Her er 80 testet positive. Da det første coronarelaterede dødsfald i Danmark blev meldt ud i weekenden, sagde DR's sundhedskorrespondent, Peter Qvortrup Geisling, at udviklingen ikke er overraskende. - Statistisk er der så mange danskere, der er smittet med coronavirus, at det er forventeligt, at vi nu ser de første dødsfald. Sundhedsmyndighederne har vurderet, at mellem 1.600 og 5.600 danskere vil dø i forbindelse med coronasmitte, lød det. Opfordringen fra myndighederne lyder, at hvis man kun har symptomer som let feber eller forkølelse, skal man blive hjemme, til man er rask.", "annotations": [], "meta": {}, "annotation_approver": null}
{"id": 741, "text": "- Man skal holde afstand, og det gør børn ikke, så derfor skal man aflyse legeaftaler. Et klart og utvetydigt budskab, der i går blev serveret i Lægens Bord på DR1 af Kåre Mølbak, der er lægefaglig direktør i Statens Serum Institut. Samtidig er det også et udsagn, der går stik imod de anbefalinger, som Sundhedsstyrelsen tidligere har givet på området. Men hvem tager så fejl? Det gør Kåre Mølbak, slår Sundhedsstyrelsen fast i en mail, der er sendt til . - Det er en fejl fra Statens Serum Instituts side. De bakker naturligvis 100 procent op om Sundhedsstyrelsens anbefalinger, lyder korrektionen. Det er altså ikke myndighedernes anbefaling, at man som udgangspunkt aflyser alle legeaftaler for sine børn. Undtagelsen er, hvis dit barn er snottet eller har sygdomssymptomer. Sundhedsstyrelsen skriver også i sit svar, at Kåre Mølbak ikke fremover vil komme med egne anbefalinger. Den uklare kommunikation blev yderligere udstillet, da Statens Serum Institut på sin officielle Twitter-profil her til morgen gentog direktørens opfordring. ”Kåre Mølbak var helt klar i mælet, da han torsdag var gæst i Lægens Bord: Drop alle legeaftaler i det næste stykke tid”, stod der. Et tweet, der er blevet slettet, efter at Sundhedsstyrelsen gik i rette med opfordringen. Selvom der umiddelbart er tale om to åbenlyst modsatrettede meldinger, som hurtigt fik Sundhedsstyrelsen til at reagere, nedtoner man fra den side forskellene. - Jeg tror egentlig bare, at det var forskellige måder at udtrykke sig på. Og det, der blev sagt fra Statens Serum Instituts side, var også, at børn godt må lege, siger Niels Sandø, der er enhedschef i Sundhedsstyrelsen. Både i kommentarsporet på DR Nyheders Facebook-side og Twitter har en lang række forældre givet udtryk for forvirring over udmeldingerne. Derfor er forløbet også taget til efterretning i Sundhedsstyrelsen, fortæller Niels Sandø. - Vi har lært, at det er rigtig vigtigt, at vi er afstemt, for ellers kan det give rigtig meget usikkerhed. DR har forsøgt at få en kommentar fra Kåre Mølbak, men han havde her til morgen ikke tid til at stille op til interview. Igennem Statens Serum Instiuts presseafdeling har han givet følgende svar, dog uden uden at komme ind på på om han sagde noget forkert i Lægens Bord. - Der er ingen der forbyder raske børn at lege sammen. Såfremt man laver en legeaftale bør man overholde de råd, som Sundhedsstyrelsen har udarbejdet. Det vil sige, at legen gerne skal ske udenfor, i grupper på to til tre børn, aftalen skal være kortvarig, børnene skal holde afstand, og så skal de være raske. - Raske børn kan dog i sjældne tilfælde bære virus og smitte, og børn kan have svært ved at holde afstand i en god leg, de kan møde andre børn på legepladsen og så videre. Derfor kan man også overveje, om der kan være en anden måde at holde sit barn beskæftiget på end ved en legeaftale, skriver Kåre Mølbak. Den 13. marts udtalte Sundhedsstyrelsens direktør, Søren Brostrøm, sig om børn og legeaftaler under coronapandemien. - Heldigvis er børn ikke nogen særlig risikogruppe, så derfor er børn ikke særlige smittebærere. Så man skal ikke være bekymret for, at børnene leger med hinanden. Raske børn skal lege med raske børn. Hvis dit barn er snottet, så skal man holde barnet hjemme, lige som man skal være hjemme, når man er forkølet. - Nej, vores generelle anbefalinger er, at jo mindre forsamlinger, jo bedre. Og så er det bedre at være udendørs. Og man skal holde afstand - minimum en meter - og have god hygiejne. De retningslinjer gælder også raske børn, sagde Søren Brostrøm ved den lejlighed. Han understregede også, at det er at foretrække, hvis børnenes samvær foregår udendørs, da virusspredningen der er mindre. I de seneste tal fra Statens Serum Institut fremgår det, at 13 børn under ni år er registreret smittet, mens det gælder for 35 i aldersgruppen til 19 år.", "annotations": [], "meta": {}, "annotation_approver": null}
{"id": 742, "text": "Det solrige forårsvejr har de seneste dage trukket mange danskere udenfor. Men nogle steder har lysten til at mødes med familie og venner udendørs udfordret reglerne om, at man ikke må samles i større grupper. Derfor er politiet klar til på en mere håndfast måde end hidtil at sørge for, at der ikke er for mange personer på ét sted. Det fortæller rigspolitichef Thorkild Fogde i en pressemeddelelse. - Jeg kan sagtens forstå, at man gerne vil ud og nyde det gode vejr. Det er også helt i orden. Man må gerne gå eller løbe en tur. - Men hold afstand til hinanden, når I færdes derude. Hvis der allerede er mange i et område, så gå et andet sted hen, siger Thorkild Fogde. Siden onsdag klokken 10 har forsamlinger på mere end 10 personer i det offentlige rum ikke været tilladt. Begrænsningen skal hindre smitte med coronavirus. - Vi skal have stoppet smittespredningen, og det kan vi altså kun, hvis vi løfter i flok og tager ansvar. Vi ser for mange eksempler på, at man stimler sammen i parker, på broer og andre steder, siger rigspolitichefen. Selv nævner Rigspolitiet Dronning Louises Bro i København og legepladser rundt om i landet som steder, hvor mange mennesker typisk samles, når vejret er godt. Også selv om det meste af landet i øvrigt er lukket ned. Politiet har de første dage med forbuddet mod større forsamlinger mødt danskerne med \"dialog, råd og vejledning\". Men for at få alle til at forstå alvoren, er politiet nu klar til at hive bødeblokken frem, hvis reglerne ikke følges. Brud på reglerne kan udløse en bøde på 1500 kroner. - Budskabet er meget klart: Spred jer – i stedet for at sprede smitte. Det er alvorligt det her, siger Thorkild Fogde. /ritzau/", "annotations": [], "meta": {}, "annotation_approver": null}
{"id": 761, "text": "Et af de mest populære steder at nyde solens stråler i København bliver nu underlagt tiltag, der skal forhindre coronasmitte. Søerne, der strækker sig fra Østerbro til Vesterbro, bliver ensrettet, således at alle skal gå eller løbe den samme vej rundt. Det har Københavns Kommune netop meldt ud. Kommunen har allerede sat skilte om ensretningen op ved Søerne, og der er også sat skilte op med opfordringer til at holde afstand mange andre steder i byen, blandt andet i Kongens Have, Amager Strandpark og havneparken på Islands Brygge. - København indbyder til at nyde at være udendørs, og det kan være svært at lade være, når solen først er fremme. Men på grund af smitterisiko er vi nødt til at opfordre til, at man holder sig væk fra de populære steder, siger vicedirektør i Teknik- og Miljøforvaltningen Jon Pape i en pressemeddelse. Kommunen opfordrer samtidig til, at man finder nye steder til gå- og løbeture i weekenden, der ellers ifølge DMI byder på masser af solskin landet over. - København har masser af skjulte perler og gode muligheder for at være udendørs, uden at vi kommer hinanden for nær, siger Jon Pape. Det strålende solskin har tidligere på ugen fået masser af borgere til at bevæge sig ud i det gode vejr. Og flere steder har mange valgt at færdes de samme steder. Det har fået Københavns Politi til at patruljere Amager Strandpark, på Christiania og på skaterbanen i Fælledparken i københavnerbydelen Østerbro. Her måtte betjente minde borgerne om coronakrisens alvor. Efterfølgende har Chistiania taget konsekvensen af de mange besøgende og . - Jeg kan sagtens forstå, at man gerne vil ud og nyde det gode vejr. Det er også helt i orden. Man må gerne gå eller løbe en tur, sagde rigspolitichef Thorkild Fogde i går. - Men hold afstand til hinanden, når I færdes derude. Hvis der allerede er mange i et område, så gå et andet sted hen. Trafikken skal nu foregå ’med uret’ rundt om alle de regulerede søer i Købehavn.", "annotations": [], "meta": {}, "annotation_approver": null}
{"id": 743, "text": "Forskere i hele verden arbejder i øjeblikket på at finde frem til lægemidler eller vacciner, der kan behandle eller forebygge sygdom hos personer, som er smittet med coronavirus. Blandt andet ser forskere på, om der er allerede eksisterende medicin, som kan hjælpe de personer, som er ramt af sygdommen Covid-19, som er forårsaget af coronasmitte. Der har blandt andet været snak om, at et særligt malarialægemiddel og lægemidler mod hiv kan have en positiv effekt. Men på et pressemøde understreger Thomas Senderovitz, som er direktør i Lægemiddelstyrelsen, at der ikke bevis for, at lægemidlerne virker mod coronavirus. - Der er i dag ingen færdige kliniske forsøg, der dokumenter, at de her lægemidler virker, siger han på et pressemøde, hvor en række myndigheder giver status på coronaudbruddet. Læger i Danmark har fri ordinationsret. Det vil sige, at de i princippet kan udskrive alle de forskellige former for medicin i lægemiddelkataloget. Adspurgt om danske læger bør forsøge sig med at udskrive eksempelvis malariamedicin til patienter, der er smittet med coronavirus, svarer Thomas Senderovitz. - Det kan jeg svare meget tydeligt på. Svaret er et rungende nej, siger han. Thomas Senderovitz appellerer til, at man holder igen med at dele nyheder og historier om lægemidler. - Det er mig meget magtpåliggende at sige, at man ikke bare skal tag armene i vejret, når den første og bedste nyhed dukker op. Vi skal være helt sikre på, at medicinen virker, og at den er sikker at anvende, siger han. - Derfor vil jeg også gerne rette en appel til både borgere, som deler nyheder på de sociale medier, og til medierne om, at man lige synker mundvandet en ekstra gang for at se, om der nu også er hold i den historie, man står med. Et eksempel er, at nogle medier de seneste dage har skrevet, at Verdenssundhedsorganisationen WHO fraråder coronasmittede at tage det smertestillende håndkøbsmedicin Ibuprofen og Ipren. - WHO har ændret deres udtalelser, og der er i øjeblikket ingen dokumentation for, at det skulle være farligt at bruge Ibuprofen, hvis man har Covid-19, siger Thomas Senderovitz. Lægemiddelstyrelsen har igangsat en stor undersøgelse og håber inden for nogle uger at være klogere på området. Det er dog de danske sundhedsmyndigheders råd, at man bør begynde med at tage Pamol eller Panodil med det aktive stof Paracetamol, hvis man har feber og lette smerter. /ritzau/", "annotations": [], "meta": {}, "annotation_approver": null}
{"id": 744, "text": "Når aftenmørket sænker sig, slipper Politiets Efterretningstjeneste af og til opsynet med formanden for partiet Stram Kurs Rasmus Paludan. I stedet overtager den lokale politikreds personbeskyttelsen af partiformanden. Otte timer om natten, uanset hvor han befinder sig. Men situationen er uholdbar. Så klar er udmeldingen fra Henrik Skriver Jensen, der er fællestillidsmand i Midt- og Vestjyllands Politi. Det er hans kolleger, der siden oktober har fået den natlige beskyttelsesopgave, efter Rasmus Paludan har valgt at bosætte sig i Rødkærsbro i Midtjylland. Når politikeren overnatter på sin nye bopæl, skal to betjente fra Midt- og Vestjyllands Politi overvåge huset hele natten. Det betyder, at de to betjentes primære opholdssted i otte timer er i en patruljebil uden adgang til vand og toilet, forklarer fællestillidsmanden. - Det kan godt gå i et stykke tid, men der er nogle rent fysiske behov, som skal varetages, siger Henrik Skriver Jensen. Men politidirektør Jens Kaasgaard ser ikke problemer i ordningen, som den fungerer nu. - Det er jeg nu ikke så bekymret for, for det er man vant til at håndtere i mange forskellige sammenhænge, når man er ude på et gerningssted eller et andet sted, hvor man har en opgave om natten eller dagen, siger han. Fællestillidsmanden er uenig. Men det er endnu uvist, om ordningen bliver permanent for Midt- og Vestjyllands Politi. - Er det en opgave, vi skal blive ved med at løse på sigt, skal der findes en mere holdbar løsning, siger fællestillidsmand Henrik Skriver Jensen. På fem måneder har overvågningen af Rasmus Paludan kostet Midt- og Vestjyllands Politi 923 mande- og kompensationstimer. Det svarer til knap 180.000 kroner. Dertil kommer udgifter fra andre politikredse, når Rasmus Paludan overnatter dér.", "annotations": [], "meta": {}, "annotation_approver": null}
{"id": 745, "text": "Hun sad der bare helt stille. Fredag morgen i et skovbryn i Klosterheden i Vestjylland og betragtede en flok krondyr. Sådan som Pipaluk Zobbe Lauritsen ofte gør. Men pludselig var der noget, der gjorde flokken opskræmt. - Jeg troede først, der kom en hund eller en kat, som krondyrene var ved at flippe ud over. Men så kom der en ulv ind 30 meter foran mig, fortæller fotograf Pipaluk Zobbe Lauritsen. Hun var lamslået bagefter. I en time sad hun i skovbrynet og sundede sig og drak en kop kaffe, inden hun turde se, hvad hun havde optaget med sit kamera. - Og så begyndte jeg at græde. Det er sgu ikke noget, man ser hver dag. Og så lige sådan en jagt! I forskerverdenen vækker videoen også begejstring. Peter Sunde, der er seniorforsker ved Institut for Bioscience på Aarhus Universitet, fortæller, at det er den video, der til dato bedst beskriver en dansk ulv på jagt. - Jeg synes, det er fascinerende, fordi det er så illustrativt. Det er det, vi læser om i bøgerne, det er det, vi underviser de studerende i. Ved at se den video kan man lære rigtig meget om ulven og dens byttedyr, siger Peter Sunde.", "annotations": [], "meta": {}, "annotation_approver": null}
{"id": 746, "text": "Efter en anmeldelse af et skyderi er Københavns Politi her til eftermiddag rykket ud til Frederiksberg. - Vi kan bekræfte, at et skyderi har fundet sted på Eversvej på Frederiksberg. Der er fundet flere patronhylstre, men vi har ikke truffet nogen tilskadekomne, skriver Københavns Politi på Twitter. Skyderiet skal have fundet sted ved Eversvej, som er en sidevej til den mere befærdede Finsensvej. Et vindue i en ejendom er tilsyneladende blevet ramt af skud. Ruden ses i hvert fald at have flere huller, som umiddelbart ligner skudhuller. Billeder fra området viser tungt bevæbnede betjente og adskillige patruljebiler. På grund af politiets arbejde er en del af Finsensvej blevet afspærret. Desuden har metrodriften været indstillet mellem Frederiksberg Station og Vanløse Station. Klokken 14.30 oplyste Metroselskabet dog på Twitter, at togene kører igen på strækningen. /DR Nyheder/", "annotations": [], "meta": {}, "annotation_approver": null}
{"id": 747, "text": "- Jeg er uforstående overfor, hvorfor vi ikke kan blive testet, når vi arbejder i kritiske funktioner i sundhedsvæsenet. En læge har henvist mig til at blive testet for coronavirus, men jeg bliver afvist på hospitalet, der skal teste. Sådan lyder det fra en sygeplejerske, der i en uge har været hjemme med feber og hoste. Hun har været i tæt kontakt med to patienter, der er konstateret positive for smitte med coronavirus. Siden i fredags har hun været sendt hjem fra arbejde med symptomer på netop coronavirus, og hun har siden mandag forsøgt at blive testet for coronavirus. Da Sundhedsstyrelsen i onsdags øjnede hun en ny mulighed for at blive testet. I retningslinjerne står der, at medarbejdere i kritiske funktioner i sundhedsvæsenet kan blive testet, selvom de kun udviser milde symptomer, hvis det er hensigtsmæssigt, at medarbejderen bliver meldt rask hurtigere. Lige meget har det tilsyneladende hjulpet. - Torsdag ringer jeg til min egen læge, der siger, at jeg godt kan blive testet, og at det vil være fornuftigt, fordi jeg arbejder i en kritisk funktion, fortæller hun. Sygeplejersken arbejder på en onkologisk afdeling - altså en afdeling for patienter i kemoterapi. Hun vil gerne være anonym, da hun frygter, at kritikken kan få konsekvenser for hendes arbejde. DR er bekendt med hendes navn, hendes tjenestested og de kliniske notater forbundet til hendes sag. Hun blev henvist fra sin egen læge til at blive testet på en af de infektionsmedicinske afdelinger, der netop står for at udføre test for coronavirus. Men derfra stoppede processen. Hun fik tidligt i går aftes besked om, at hun ikke testes for nu, men kan kontakte afdelingen igen, hvis hun får det værre. Hun fik samtidig at vide, at hun fortsat skal blive væk fra arbejde. Det skal hun, indtil hun har været symptomfri i 48 timer. - Jeg bliver en smule provokeret over det, fordi vi står i et erhverv, hvor vi ikke kan stå stille. Jeg ville have det forfærdeligt, hvis jeg smittede nogle af mine patienter, som ikke kan holde til det, siger hun. Den manglende test er også problematisk på andre måder. - Hvis jeg blev testet negativ, ville jeg kunne komme tilbage på arbejde hurtigt. Hvis jeg bliver testet positiv, og jeg har haft corona, kan jeg ikke blive syg af det senere eller smitte videre, når jeg er blevet rask. - Så kunne man bruge mig fuldt ud. Vi har ikke ressourcer til, at vi melder os syge uden at være meget syge, siger hun. Sygeplejerskens sag er ikke enestestående. Dansk Sygeplejeråd, der er fagforening for landets sygeplejersker, har siden onsdag været i kontakt med flere sygeplejersker på både hospitaler og plejehjem, der ikke bliver testet, selvom de har symptomer som hoste og feber. - Det betyder, at rigtig mange bliver sygemeldt i disse dage på både hospitalerne og i ældresektoren, siger Grete Christensen, formand for Dansk Sygeplejeråd. De skal i tråd med Sundhedsstyrelsens tidligere retningslinjer blive hjemme i to døgn, efter at deres symptomer er væk. - Der ville testen være rigtig god, så man kan blive afklaret på, om det er corona eller en helt almindelig mindre snue. Hvis de ikke er smittet med corona, vil de rent faktisk kunne komme hurtigere på arbejde, siger Grete Christensen. - Jeg kan overhovedet ikke give tal på det, men jeg har en bred fornemmelse. Jeg har fået henvendelser fra mange forskellige steder i løbet af i går, at det er et udtalt problem. Det synes jeg, at vi bør gøre noget ved meget hurtigt, tilføjer hun. Af Sundhedsstyrelsens retningslinjer fremgår det, at medarbejderne med en negativ test i hånden vil kunne vende tilbage til arbejde, selvom de stadig har milde symptomer fra de øvre luftveje. Det er netop det, den feberramte sygeplejerske vil, når det værste har lagt sig. Det er normal praksis. Det har altid været sådan, at man tager et par Panodil og tager på arbejde. Du skal sørme være syg for at lade være med at gå på arbejde, for hverdagen kan ikke hænge sammen, hvis du lægger dig syg. - Nu er vi nødsaget til at melde os syge med hoste og hovedpine, og det kan afdelingerne simpelthen ikke holde til. Det er ikke kun de ansatte på landets hospitaler, der løber panden mod en mur, når de forsøger at blive testet for coronavirus. Det gør ansatte på landets plejehjem også, fortalte Ulrik Ahrendt-Jensen, direktør i OK-fonden, der driver 16 plejehjem, hospices og socialpsykiatriske hjem i Danmark og beskæftiger 2.300 ansatte i hele landet, i går aftes. Personale, der har henvendt sig med milde symptomer, er blevet blankt afvist. - Det er cirka 40 personer, vi har forsøgt at få testet. Det er alle medarbejdere i kritiske funktioner, det vil sige folk, der er med i den direkte nødvendige pleje, siger Ulrik Ahrendt-Jensen. Først i går aftes lykkedes det for to af de ansatte, der havde kraftige symptomer, at blive testet. Overlæge i Sundhedsstyrelsen Bolette Søborg understreger, at man 'selvfølgelig er meget omhyggelige med at passe på denne personalegruppe'. - Vi har hørt fra begge sider, både dem, der skal henvise, og dem, der skal modtage, at der er nogle spørgsmål og ting, der skal implementeres. - Vi har blandt andet sendt breve ud til dem, der forklarer, hvad det er for nogle symptomer, man kan henvise. Netop for at afklare eventuelle bekymringer eller uopklaretheder, siger hun. Hun understreger samtidig, at der ikke er nogen, der har krav på at blive testet. - Det er aldrig sådan i den her verden, at der er noget, man er berettiget til. Man er berettiget til at få en vurdering af en læge. Det er derfra, man bliver videre henvist, og også der vil det være en vurdering, siger Bolette Søborg.", "annotations": [], "meta": {}, "annotation_approver": null}
{"id": 748, "text": "Antallet af passagerer i DSB's tog er nu under 15 procent af det normale, og derfor bliver køreplanerne justeret, oplyser . - Vi reducerer i antallet af daglige tog, fordi der er færre kunder, men også så vi kan være mere robuste over for de mange sygemeldinger, vi oplever. - Vi reducerer antallet af tog på S-togsnettet i hovedstaden, men også fjern- og regionaltog i resten af landet fra på mandag, siger informationschef Tony Bispeskov. På S-togsnettet vil linje A mellem Hillerød og Køge, B mellem Farum og Høje Taastrup og C mellem Klampenborg og Frederikssund køre hvert 20. minut. Linje F mellem Hellerup og Ny Ellebjerg vil køre hvert 10. minut S-togene natten efter fredag og lørdag vil være aflyst. Fjern- og regionaltog vil som udgangspunkt køre én gang i timen mellem Fyn, Sjælland og Jylland frem til anden påskedag, og der sættes ekstratog ind i myldretiden, siger Tony Bispeskov. Pendlerlyntogene, der normalt kører på fem daglige afgange mellem Aarhus, Odense og København er aflyst i begge retninger. Tony Bispeskov opfordrer passagerne til at hjælpe med at holde afstand til hinanden. - Man skal også fortsat huske at have pladsbillet i togene. Det er kun Øresundstoget og Kystbanen, som man ikke skal have pladsbillet til, siger han. Han opfordrer alle rejsende på tværs af landet til at orientere sig på DSB's hjemmeside og på , som hurtigt vil blive opdateret med de seneste nye rejseplaner. /ritzau/", "annotations": [], "meta": {}, "annotation_approver": null}
{"id": 749, "text": "Krisekommunikationens regel nummer 1: Myndighederne skal udtale sig konsekvent og ikke modstridende. Men den regel bliver på ingen måde fulgt i øjeblikket, hvor i en tid med coronavirus. Det kan få alvorlige konsekvenser, lyder det fra Anne-Mette Lange, der forsker i klinisk psykologi ved Aarhus Universitetshospital. - Man får lyst til at skælde dem ud. Vi står en usikker situation om coronavirus. Der er taget voldsomme og drastiske tiltag for at stoppe den. Det er én ting, og heri ligger usikkerheden. - Men jeg kan ikke forstå, at der skal være usikkerhed om den kommunikation, som myndighederne skal føre i en krise. Det er ikke her, der skal begås fejl, siger hun. Ifølge Anne-Mette Lange risikerer de vekslende udmeldinger fra myndighederne at få en negativ effekt på befolkningens tiltro til de anbefalinger, der gives i øjeblikket. - Der kan opstå mistro og manglende samarbejdsvilje. Lige nu har myndighederne brug for præcis det modsatte. Myndighederne skal komme med nogle klare udmeldinger for, hvordan befolkningen skal begå sig, for befolkningen vil rigtigt gerne samarbejde. De vil gerne have det her til at stoppe, siger hun. - Jeg tænker, at der kan begås fejl i faglige vurderinger om coronavirus. Vi behøver ikke at begå fejl i kommunikationen. Der ved vi rigtig meget. Det er ikke første gang, at verden har stået i en krise. Vi kan trække på den viden. Vi skal ikke opfinde den dybe tallerken, siger Anne-Mette Lange. Forsker i smittepsykologi Michael Bang Petersen fra Aarhus Universitet stemmer i: - Der risikerer at opstå et fortolkningsrum, som gør, at folk lader deres egne opfattelser influere, og så kommer der masser af forskelle i, hvordan vi optræder, alt afhængigt af hvor nervøst anlagte og autoritetstro, vi er. - Når der kommer uklarheder, sender det et signal om, at der faktisk ikke er nogen præcis retningslinje, så folk kan tænke, at det i virkeligheden er lidt op til dem selv. Det gør det uhensigtsmæssigt. Det er uheldigt, at der kommer vekslende signaler om noget, der ikke er helt uvæsentligt, siger Michael Bang Petersen. Kritikken kommer i kølvandet på et besynderligt forløb. I går aftes var budskabet fra Kåre Mølbak, der er faglig direktør i Statens Serum Institut, ikke til at tage fejl af, da han gæstede DR-programmet 'Lægens Bord' og forholdt sig til børns legeaftaler: - De skal lytte til, hvad vores statsminister og dronning har sagt. Man skal holde afstand - og det gør børn ikke. Så derfor skal man aflyse legeaftalerne, lød det fra Kåre Mølbak. Men ifølge Sundhedsstyrelsen er det en fejl. I en mail oplyser styrelsens presseafdeling, at Statens Serum Institut nu er på linje med Sundhedsstyrelsen. De officielle anbefalinger er dermed fortsat, at raske børn må lege sammen ude i det fri. Undtagelsen er, hvis dit barn er snottet eller har sygdomssymptomer. DR har forsøgt at få en kommentar fra Kåre Mølbak, men han havde her til morgen ikke tid til at stille op til interview. Igennem Statens Serum Instituts presseafdeling har han givet følgende svar, dog uden at komme ind på, om han sagde noget forkert i 'Lægens Bord'. - Der er ingen, der forbyder raske børn at lege sammen. Såfremt man laver en legeaftale, bør man overholde de råd, som Sundhedsstyrelsen har udarbejdet. Det vil sige, at legen gerne skal ske udenfor, i grupper på to til tre børn, aftalen skal være kortvarig, børnene skal holde afstand, og så skal de være raske. - Raske børn kan dog i sjældne tilfælde bære virus og smitte, og børn kan have svært ved at holde afstand i en god leg, de kan møde andre børn på legepladsen og så videre. Derfor kan man også overveje, om der kan være en anden måde at holde sit barn beskæftiget på end ved en legeaftale, skriver Kåre Mølbak. Enhedschef i Sundhedsstyrelsen Niels Sandø erkender over for DR Nyheder, at \"der har været lidt forvirring i det seneste døgns tid\". - Børn må godt lege sammen. Det er vigtigt for deres trivsel og udvikling, men de skal være sunde og raske. Der skal ikke være symptomer på sygdom, hverken snotnæse eller noget i den stil. - Jeg tror, det er forskellige måder at udtrykke sig på. Samlet set synes jeg, de var rundt om de råd, som vi giver. - Vi har lært, at det er vigtigt at være afstemt. Hvis der er en mulighed for usikkerhed, så giver det rigtig meget usikkerhed, siger Niels Sandø. Da statsminister Mette Frederiksen onsdag 11. marts på et opsigtsvækkende pressemøde meldte ud, at Danmark reelt lukkes ned, begyndte det allerede at gibbe i Anne-Mette Lange. Det skyldes, at myndighederne kom med et af de værste råd, man i forskerens øjne kan give mennesker i krisesituationer: 'Gå ikke i panik, tag det roligt'. Al forskning og erfaring viser ifølge Anne-Mette Lange, at nyheder, som bagatelliseres eller skjules, har den modsatte effekt og øger risikoen for mistillid og manglende samarbejdsvilje hos befolkningen. - De sender usikkerheden ned i befolkningen og skaber splittelse. Det ser man allerede nu på Facebook, hvor folk skriver 'forældre er også nogle idioter, at de lader deres børn være sammen'. Det skaber splid. Det har befolkningen ikke brug for. De har brug for anvisninger, siger Anne-Mette Lange. I de seneste tal fra Statens Serum Institut fremgår det, at 13 børn under ni år er registreret smittet, mens det gælder for 35 i aldersgruppen til 19 år.", "annotations": [], "meta": {}, "annotation_approver": null}
{"id": 750, "text": "Han er med egne ord ung og frisk og bliver nærmest aldrig syg. Men det endte Steven Tannenberg alligevel med at blive, da han tidligere på måneden var på skiferie i Østrig med ti kammerater. 10. marts fik han nemlig beskeden om, at han har pådraget sig den frygtede coronavirus. - Jeg skyndte mig at ringe rundt til alle, jeg havde set i den mellemliggende periode for at sige til dem, at de skulle gå i karantæne. Og så har jeg faktisk selv været i karantæne lige siden, fortæller Steven Tannenberg fra sin selvvalgte karantæne i forældrenes sommerhus i Asserbo, nord for København. - Jeg har kun set min kæreste, som har været i karantæne med mig. Udover det har jeg ikke set nogen. Det startede ellers som en hyggelig skitur med gutterne. Nogle valgte at flyve til Ischgl i Østrig, andre kørte i bil – heriblandt Steven selv. - Vi havde det alle sammen fint dernede, og vi var jo bare på skiferie, så vi fokuserede på vejret og mængderne af sne og skænkede ikke corona en tanke, fortæller han. Undervejs på turen fik han det dog dårligt. Han slog det først hen som tømmermænd og kvalme, men han følte sig alligevel dårlig på en anden måde end den, der som regel kan komme, hvis man har givet den lidt for meget gas til afterski. - Jeg blev træt og dårlig på en anden måde end ved tømmermænd. Dagen efter kunne han kun stå på ski halvanden time, før han var nødt til at tage retur til hotellet, men så var det ligesom, det hele lettede igen, og generelt set havde de det ok på tværs i gruppen, fortæller Steven Tannenberg videre. Da han kom retur til Danmark den 5. marts, slog sygdommen – der siden skulle vise sig at være Covid-19 – dog med et nyt slag med halen. Han fik høj feber og blev svimmel. - Jeg fik pludselig rigtig høj feber. Jeg oplevede at blive så svimmel, at det føltes som om, jeg skulle besvime. Jeg skød det dog hen og tænkte, at jeg bare havde behov for noget at spise og så en god nats søvn. Dagen efter ringede Steven Tannenberg alligevel til sit lægehus og fortalte om sine symptomer. Han pointerede i den forbindelse selv, at det måske kunne være kritisk, fordi han havde befundet sig lige nord for Italien, hvor mere end 3.000 mennesker i skrivende stund er omkommet som følge af sygdommen. - Lægesekretæren fastholdt dog, at Østrig ikke var et risikoområde, så jeg skulle ikke kontrolleres. I mellemtiden begyndte situationen dog at eskalere i Europa, og mandag den 9. marts blev Steven Tannenberg ringet op af Styrelsen for Patientsikkerhed, der indkaldte ham til en podning. Dagen efter fik han så resultatet: Han var testet positiv for Covid-19. Og selv om han blev smittet helt tilbage i starten af marts – og at det på tirsdag er to uger siden, han blev konstateret positiv for virusset – så er han stadig ikke blevet frisk. - Om aftenen får jeg stadig ondt i halsen og hoster også stadig. Jeg kan tidligst gå ned og handle i starten af næste uge – og dér er det altså tre uger siden, jeg blev smittet, siger Steven Tannenberg og uddyber: - Jeg er overrasket over, hvor meget mit immunforsvar har skullet kæmpe med denne her virus. Og jeg er én af de heldige, fordi jeg er ung og frisk og ikke har nogen kroniske sygdomme. - Det værste har været nogle ret bizarre symptomer – jeg havde muskelsmerter i næsen og kæben, lidt ligesom hvis man får fjernet en visdomstand. Det varede i tre dage, hvor det gjorde virkelig ondt. Jeg har ikke oplevet noget lignende i hele mit liv. I mellemtiden har statsminister Mette Frederiksen (S) lukket landet ned med flere tiltag og restriktioner, der skal begrænse smitten. 17. marts kom blandt andet meldingen om, at man ikke længere må være mere end ti mennesker forsamlet. Steven Tannenberg roser de tiltag, regeringen og sundhedsmyndighederne har taget for at komme det smitsomme virus til livs, som han støtter fuldt og helt op om: - Jeg vil på det kraftigste anbefale, at man holder sig hjemme i det omfang, det overhovedet kan lade sig gøre, og at man kun går udenfor, hvis det er absolut nødvendigt. - Der er mange i vores samfund, der ikke er lige så heldige som mig, så folk skal især holde sig hjemme i respekt for dem, der ikke er lige så godt stillet som dem selv. Og ikke mindst skal folk lytte til regeringen og myndighedernes opfordringer. Det er den eneste måde, vi kan komme videre på. Og selvom han stadig er forskanset i forældrenes sommerhus nord for København og ikke ser hverken sin familie eller sine venner, er han alligevel fuld af håb: - Jeg er rigtig glad og stolt over at være dansker i de her dage, hvor vores politikere træffer rigtigt gode beslutninger, og vi løfter i flok. Nu skal vi bare holde ud, så vi kan komme ud på den anden side.", "annotations": [], "meta": {}, "annotation_approver": null}
{"id": 752, "text": "Lige nu står der bare en enkelt, tom seng på værelse 7. Sengetøjet er knitrende rent, og et håndklæde ligger parat. Men på meget kort tid kan sengen komme i brug. Og seks andre senge kan med lynets hast skyde op hen over skrivebordet og ud fra garderobeskabene her i det lille lokale i kursusafdelingen hos Beredskabsstyrelsen Midtjylland. - Hvis der bliver trykket på knappen, kan vi på to timer være klar til at modtage cirka 100 personer, fortæller sektionschef i Beredskabsstyrelsen Midtjylland Christian Rosgaard. Beredskabsstyrelsen Midtjylland er ét af de steder, som er udpeget til karantæneområde for danskere, der risikerer at være smittet med coronavirus. Afdelingen ligger i den fjerne ende af Beredskabsstyrelsen Midtjyllands område og grænser op til et grønt øvelsesterræn. Det er helt med vilje. - Det, der er rigtig smart, er, at det ligger i den ene ende af Beredskabsstyrelsen Midtjylland, så de karantænesatte ikke kommer i kontakt med alle mulige andre. Det er rigtig godt at have dem hernede, fortæller Christian Rosgaard. I alt er der syv værelser i kursusafdelingen, hvor der også er opholdsrum, køkken og badeværelser. - I bund og grund vil vi fungere som en art vicevært og sørge for, at alle de praktiske foranstaltninger er på plads, fortæller sektionschefen. Er det ikke nok, kan endnu en kursusafdeling tages i brug. I alt kan der på kort tid være plads til over 500 danskere, der måske er smittet med Corona-virus. Hver region har måttet skaffe plads til hver 100 mennesker, der kan holdes i isolation. På Sjælland er det på Antvorskov Kaserne i Slagelse og Høvelte Kaserne i Birkerød. Også flyvestationen i Skrydstrup er en del af beredskabsplanen. Vordingborg Kaserne og Flådestation Korsør er også i spil som karantænelokation, oplyser formand for Regionsrådet i Region Sjælland Heino Knudsen (S). I Nordjylland er det Aalborg Kaserner og Flådestation Frederikshavn.", "annotations": [], "meta": {}, "annotation_approver": null}
{"id": 753, "text": "27-årige Rasmus Damgaard Jensen fra Fredensborg er uddannet friluftsvejleder, arbejder i en outdoor-butik i København og dyrker jævnligt motion. Og så har han et firma, der sender turister på vandre- eller kajakudflugter i den norske natur. Men Rasmus Damgaard Jensen har også psoriasisgigt og tager immundæmpende medicin, og derfor er han en af de danskere, der er særligt udsatte ved smitte med coronavirus. Og af samme grund var han også særligt opmærksom, da de første historier om coronasmittede skiturister begyndte at køre i medierne. - Jeg blev bekymret, fordi jeg arbejder i butik på Østerport, hvor der kommer rigtig mange mennesker, som skal eller har været på skiferie og skal have udstyr hos os, siger Rasmus Damgaard Jensen. Mange spørgsmål meldte sig. Rasmus Damgaard Jensen begyndte at spekulere på, om han overhovedet måtte gå på arbejde og have kontakt med kunder. Og om han som en ellers frisk og rørig ung mand overhovedet er i risikogruppen, bare fordi han tager immundæmpende medicin. Derfor tog Rasmus Damgaard Jensen fat i Gigtforeningen. Tre gange på halvanden uge har han været i dialog med patientforeningen om, hvordan han skal forholde sig til coronaudviklingen. - De har været meget forstående og informerende. Man blev ikke sendt hurtigt videre – de tog sig tid til at forklare, give et overblik og opfordre en til at vende tilbage, når det udviklede sig, siger Rasmus Damgaard Jensen. I starten anbefalede Gigtforeningen, at han godt kunne gå på arbejde. Men da myndighedernes meldinger ændrede sig, anbefalede foreningen Rasmus Damgaard Jensen at blive hjemme. Han har også rådført sig med sin egen læge og gigtlæge, men Gigtforeningens rådgivning har givet et vigtigt perspektiv, siger han. - Det mangler man, når man læser på nettet og ser nyheder, fordi min situation er så specifik, siger Rasmus Damgaard Jensen. Nanna Hartz er sygeplejerske hos Gigtforeningen. Hun er en af de fagpersoner, der hjælper patienter som Rasmus Damgaard Jensen med at få svar på corona-relaterede spørgsmål. Siden starten af sidste uge har Gigtforeningen haft glødende telefoner. I alt har patientforeningen modtaget mellem 400 og 500 henvendelser med spørgsmål om coronavirus. I den anden ende af røret sidder typisk patienterne selv, men der har også været henvendelser fra bekymrede forældre. - Det har været ganske overvældende, siger Nanna Hartz. Hun vurderer, at mellem 50.000 og 60.000 danskere lider af en gigttype, der kræver immundæmpende behandling. Primært lider de af gigttyper som psoriasisgigt, rygsøjlegigt og leddegigt, eller også har de bindevævssygdomme. Og det kan være svært at finde ud af, hvad der gælder for en selv som patient, når man ser pressemøder med generelle informationer fra myndighederne, siger Nanna Hartz. - Patienterne mangler specifik information til, hvad det vil sige at være i immundæmpende behandling i forhold til coronavirus. Hvordan skal man så forholde sig? Ifølge Nanna Hartz er det især voksne gigtsyge på arbejdsmarkedet, der ringer ind med spørgsmål. Mange er pædagoger, socialrådgivere og sygeplejersker, der er nervøse for personlig kontakt på deres job. - De vil gerne vide, hvilke rettigheder de har i forhold til deres arbejdsgivere, siger hun. Andre ringer ind, fordi de simpelthen frygter for deres liv. Nanna Hartz fortæller, at hun har talt med borgere, der har været så desperate efter at få desinficeret hænder, at de har brugt glasrens i mangel af håndsprit. - Der har været rigtig mange henvendelser om dødsangst. Folk, der har været bange helt ind til knoglerne, fordi det fylder så meget, det her, siger hun. Derfor gør Gigtforeningen alt for at følge med i medierne, hos myndighederne og på landets hospitalsafdelinger for at være så opdaterede som muligt. - Det vigtigste som patientforening er at skabe ro og give saglig og faglig information, siger Nanna Hartz. Paraplyorganisationen Danske Patienter har 21 medlemsorganisationer og repræsenterer i alt 83 patient- og pårørendeforeninger på tværs af landet. Direktør i Danske Patienter Morten Freil siger, at det corona-stormløb på telefonerne, som Gigtforeningen har oplevet, finder sted hos langt de fleste patient- og pårørendeforeninger lige nu. - Det, der virkelig er et spørgsmål på tværs af sygdomsgrupperne, er, om folk skal besøge deres pårørende eller lade være. Og om de sårbare kan gå uden for en dør, eller om de skal blive hjemme, siger han. Morten Freil er overbevist om, at myndighederne gør alt for at informere befolkningen om udvikling og forholdsregler angående coronavirus. Men for at undgå, at informationerne drukner, kan myndighederne ikke oplyse om forholdsregler for hver enkelt sygdomsgruppe, siger han. Og det giver anledning til spørgsmål for rigtig mange patienter og pårørende. - Der er jo forskel på, hvad man skal gøre, hvis man er gigtpatient på immundæmpende medicin eller pårørende til en demenspatient, siger Morten Freil. Derfor opfordrer han fortvivlede patienter og pårørende til at kontakte de enkelte foreninger, der har indgående kendskab til de specifikke specialer og problemstillinger. Som hjælp til det lancerede Danske Patienter mandag en linksamling. Her har organisationen samlet de corona-specifikke undersider fra de enkelte medlemmers hjemmesider, for eksempel Kræftens Bekæmpelse, Alzheimerforeningen og Gigtforeningen. - Nogle har mere detaljerede oplysninger end andre, for det er også svært for patient- og pårørendeforeninger at følge med i øjeblikket i forhold til de konkrete råd, siger Morten Freil. Han understreger, at patientforeningerne hele tiden er i tæt kontakt med fagpersonale inden for hvert speciale.", "annotations": [], "meta": {}, "annotation_approver": null}
{"id": 754, "text": "Alt for mange gæster de seneste dage har fået f til at lukke for besøgende fra i morgen klokken 12. Beslutningen er truffet på et fællesmøde i dag, oplyser Hulda Mader, der er talsperson for Christiania. Skilte vil ikke være tilstrækkeligt til at få folk til at holde sig væk, mener hun. - Vi lukker helt af med hegn og med vagter. Der er alt for mange gæster, og de sætter sig alle vegne, siger Hulda Mader. Især er der efter lukningen af skoler og gymnasier dukket mange unge op i området. Og det er helt tydeligt, at de keder sig. Lukningen får også konsekvenser for hashhandlen i Pusher Street. Lukningen sker på ubestemt tid. På fællesmødet er der ikke sat en slutdato på indgrebet mod den fri adgang. Lukningen sker på ubestemt tid. Lukningen indebærer også, at Christiania stopper alle aktiviteter, herunder forretninger med rekreative og medicinske formål. Christiania opfordres alle til at følge de officielle retningslinjer. - Covid-19 er et alvorligt problem, og vi tager som fællesskab ansvar. Nu er det resten af befolkningens tur til at tage deres del af ansvaret. Hjælp os med at passe på hinanden, hedder det i en pressemeddelelse. /ritzau/", "annotations": [], "meta": {}, "annotation_approver": null}
{"id": 755, "text": "Skal junior brænde alt krudt af uden kammerater, eller kan ungerne mødes på legepladsen og dele snot med hinanden? Forvirringen for forældre i Danmark har været til at føle på, efter at skoler og institutioner er blevet lukket, alle bliver bedt om at holde afstand til hinanden, og at det nu er forbudt at samles mere end 10 personer ude og inde. Den forvirring er ikke blevet mindre det sidste døgns tid, efter at Kåre Mølbak, der er lægefaglig direktør i Statens Serum Institut, i aftes opfordrede til at aflyse alle legeaftaler. Udmeldingen fra seruminstituttet gik stik imod Sundhedsstyrelsens retningslinjer og fik styrelsen til at lange ud efter Kåre Mølbaks udtalelser. Men nu er der godt nyt til forældre, der ikke længere kan hitte rede i anbefalingerne. Her til aften har Sundhedsstyrelsen nemlig udstukket retningslinjer for børns leg: Forældre skal, før de sender deres børn ned på gyngen, være opmærksomme på, at ingen af børnene har symptomer på sygdom. Børn skal lege med så få som muligt og så kort tid som muligt. Samtidig skal det være de samme legekammerater, børnene mødes med fra den ene dag til den anden. Og børnene skal helst lege udenfor. - Det er vigtigt for børn, at de får lov til at lege og bevæge sig, men det kan være en udfordring at få organiseret det på en tryg måde. Derfor har vi udarbejdet retningslinjer om det, siger enhedschef i Sundhedsstyrelsen Niels Sandø. - Når børn leger sammen, er det anbefalingen, at det er med få kammerater, de samme kammerater, at de leger udenfor, og at de gør det så kort tid som muligt, tilføjer han. Forløbet op til de nye retningslinjer har været kaotisk. For en uge siden lød det fra Sundhedsstyrelsens direktør, Søren Brostrøm, at børn godt kunne lege sammen. Der var heller ikke noget med en grænse for, hvor mange børn der kunne lege sammen - selvom det blev anbefalet, at man skulle samle så få børn som muligt. Derfor vakte det også opsigt, da Kåre Mølbak i DR1-programmet Lægens Bord i aftes udtalte følgende: - Man skal holde afstand, og det gør børn ikke, så derfor skal man aflyse legeaftaler. Det kaldte Sundhedsstyrelsen efterfølgende en fejl fra seruminstituttets side. - De bakker naturligvis 100 procent op om Sundhedsstyrelsens anbefalinger, lyder korrektionen. Forskere har også kritiseret myndighedernes manglende koordination om anbefalinger. - Man får lyst til at skælde dem ud. Vi står i en usikker situation om coronavirus. Der er taget voldsomme og drastiske tiltag for at stoppe den. Det er én ting, og heri ligger usikkerheden, siger Anne-Mette Lange, der forsker i klinisk psykologi ved Aarhus Universitetshospital. - Men jeg kan ikke forstå, at der skal være usikkerhed om den kommunikation, som myndighederne skal føre i en krise. Det er ikke her, der skal begås fejl, siger hun. Søren Brostrøm beklagede på et pressemøde tidligere i dag hele forløbet om anbefalingerne om børn: - Vi har ikke været gode nok til at koordinere vores kommunikation. Det tager jeg det fulde ansvar for, lød det fra Sundhedsstyrelsens direktør.", "annotations": [], "meta": {}, "annotation_approver": null}
{"id": 756, "text": "Ole Eliasen har ligesom de fleste andre danskere holdt sig for sig selv den seneste tid. Imens størstedelen gør det for ikke at blive smittet med coronavirus, gør Ole det for ikke at smitte andre. 67-årige Ole Eliasen var nemlig den første, som blev indlagt på Aarhus Universitetshospital i Skejby for at blive behandlet for coronavirus. Det blev han 9. marts. Inden da havde han været på skitur til St. Johann i Østrig sammen med sin ene søn og tre venner. Der blev stået på ski, hygget med god mad og drikkelse og stået lidt mere på ski. Da de skulle hjem søndag 8. marts, var han godt smadret i kroppen, som man jo er, når man dagen inden har stået 40 kilometer på ski. Det samme var de andre. Han var også varm, og det brændte i hovedet, men solen havde også stået højt over de østrigske alper. De havde godt hørt om coronavirus, men da de hverken hostede eller havde vejrtrækningsproblemer, slog de det hen. Desuden havde der heller ikke været nyheder om smittede i St. Johann og de omkringliggende skisportssteder. De havde dog hørt om flere smittede i Ischgl, der er een kendt østrigsk skisportsdestination, så de holdt god afstand i lufthavnen. - Det var ikke før, jeg steg af flyet, at jeg fik det skidt, siger Ole. På den lange gåtur fra flyet til bagagebåndet i Københavns Lufthavn fik Ole det dårligt. Han begyndte for alvor at få vejrtrækningsproblemer og blev mere og mere utilpas. Og det tager man seriøst, når man er hjertepatient. På køreturen fra København til hjembyen Aarhus fik han det bare værre og værre. Situationen blev så slem, at hans søn ringede til Aarhus Universitetshospital i Skejby. I bilen tog han noget af sin hjertemedicin, der hjalp lidt og gav ham lidt mere ilttilførsel. Men da de nåede til Skanderborg var hans tilstand så kritisk, at hospitalet var ved at sende en ambulance. Det endte dog med, at sønnen Casper trådt speederen i bund og kørte til Skejby. - Vi blev mødt af tre hospitalsansatte i de karakteristiske gule \"rumdragter\", og jeg blev lagt på en isolationsstue. Jeg kunne slet ikke gå selv, og jeg rystede en del. Det var en traumatisk oplevelse - nok mest for de andre, siger Ole. Mens Ole selv synes, at han var ved bevidsthed under hele bilturen, husker hans medpassagerer det anderledes. - Jeg synes ikke, jeg var ved at dø, men det synes de andre. Det er ikke en sjov diskussion at have, siger Ole. Ole fik først og fremmest tjekket hjertet, fordi han har haft problemer med det før. Det viste sig dog, at det ikke var hjertet, som den var gal med denne gang, men derimod coronavirus. Og hvordan føles det så at have coronavirus? For Ole er det især den brændende fornemmelse i kroppen, som han husker. - Der var en brændende fornemmelse, som bevægede sig rundt i kroppen. Det var en enorm varme, der brændte og stak, og som var meget ubehagelig. Det var som om, at virusset løb rundt i kroppen og irriterede, hvor det kunne, fortæller han. Ole fik ilt og blev relativt hurtigt stabiliseret. Det hjalp også, at han har været indlagt på Skejby før. Han følte sig i meget trygge hænder. Han blev indlagt mandag, og allerede tirsdag var han i bedring. Fredag den 13. marts blev han udskrevet. Lige siden har han boet ved siden af sin anden søn i Højberg i et ubeboet hus, som han fik lov at låne. Sønnen har sendt beskeder rundt til naboerne for at gøre opmærksom på, at Ole bor i huset, som han har lånt. Så hvis de ser lys, så er der ikke indbrud. Han har også gjort naboerne opmærksom på, at faderen er smittet med coronavirus. - Der er jo et usynligt kryds på døren. Det er mærkeligt at være en, som folk ikke må komme i nærheden af. Nærmest som om, at man er ramt af pest, siger Ole. Hans søn og de tre andre fra skituren blev også testet positive for coronavirus. De har boet isoleret sammen i et hus lige siden. De slap dog for at blive indlagt ligesom Ole. Ole er rask igen, og det har han efterhånden været i nogle dage. I morgen må han flytte hjem igen til konen og være noget mere ude, end han har været de seneste uger. Når Ole ser tilbage på hele forløbet, er noget af det, han er mest lettet over, at han blev indlagt, lige efter at de landede i Danmark. Dermed nåede han ikke hjem til sin lungesyge kone, som han kunne have smittet. Sønnen og vennerne nåede heller ikke at smitte andre. Og når Ole har været ude at gå eller cykle, har han holdt god afstand til alle andre, hvilket han vil blive ved med et stykke tid. Derfor forstår han heller ikke, at myndighederne igen og igen skal fortælle danskerne, at de skal holde afstand. - Vi har en forpligtigelse til, at vi kan få samfundet til at fungere igen så hurtigt som muligt, og at så få dør som muligt. Det er så lidt folk skal give af deres personlige frihed, siger han. - Det offer må vi give og komme hinanden ved på en anden måde.", "annotations": [], "meta": {}, "annotation_approver": null}
{"id": 757, "text": "De er blevet grinet ad. Kaldt for 'sølvpapirshatte' og holdt for nar. De såkaldte 'preppere', der forbereder sig til dommedags-scenarier og andre katastrofer. Men sådan er det ikke længere. Onsdag i sidste uge forstummede hånlatteren. Den aften, Danmark gradvist begyndte at lukke ned, og rygmarvsreaktionen for mange var at tømme hylder i supermarkedet. Det fortæller flere preppere, der nu oplever, at familie og venner i stedet spørger dem til råds. - Jeg oplever, at familie og venner pludselig har fået en reel forståelse for, at prepping ikke er åndssvagt eller dommedagsagtigt, men derimod et fornuftigt tankesæt, som giver meget ro i vores lille familie i en tid som nu, hvor meget er usikkert, skriver Kristian Sørensen, der er blandt brugerne på et facebook-site for 'preppers' i Danmark. Ordet preppers har sneget sig ind i sproget fra engelsk, hvor det nedstammer fra 'doomsday preppers'. Oprindeligt en betegnelse for mennesker, der forbereder sig på dommedags-scenarier som total atomkrig, epidemier eller naturkatastrofer, der lægger jorden øde. Siden 2011 har tv-serien 'Doomsday Preppers' fra National Geographic medvirket til at gøre prepper-livsstilen både berømt og berygtet. Her ser man, hvordan preppers samler forråd til flere måneder og gør klar til at forskanse sig i bunkeranlæg under jorden. Så ekstrem er kulturen ikke for flertallet i Danmark. For mange handler det mere om et tankesæt, hvor man forbereder sig på alle scenarier. For andre betyder det, at man har særlig langtidsholdbar mad på lager, så man kan klare sig gennem en fødevarekrise. Det beskriver flere af brugerne på det lukkede facebook-site 'Prepper info Denmark'. En bruger på sitet fortæller, at hun i skyggen af Covid-19 nu pludselig oplever at dele ud af sin viden. Før sagde hun ingenting - for ikke at blive kaldt for en sølvpapirshat. - Familie og venner har pludselig en interesse for det, man ellers ikke har snakket så højt om. Sitets administrator oplyser, at han siden coronavirusset dukkede op i verdens bevidsthed før årsskiftet, har oplevet en markant fremgang i medlemmer. Andre faktuelle nedslag tyder på, at prepper-livsstilen måske har gjort sit indtog andre steder. Friluftskæden Spejder Sport sælger knap 30 procent mere frysetørret mad nu end sidste år, oplyser administrerende direktør John Lange. Hos overskudslageret Militærbutikken.dk er interessen for netbutikkens gasmasker steget med 1.000 procent. - Vi mærker et stort boom i salg af gasmasker lige i øjeblikket, konstaterer Amanda Thomassen fra Militærbutikken.dk. - Det startede i februar og har virkelig taget fat i marts. Vi kan mærke, at det topper nu efter lockdown og efter lukning af grænser. Der ryger en del masker afsted til danskerne hver dag, lyder det. I den danske facebook-gruppe oplever brugerne, at en samfundskrise som coronavirusset vækker en interesse for livsstilen. - Der har i hvert fald aldrig været så meget aktivitet på prepper-facebook-grupperne, som der er lige nu. Både i Danmark og i udlandet, fortæller Kristian Sørensen til DR Nyheder.", "annotations": [], "meta": {}, "annotation_approver": null}
{"id": 758, "text": "Ejeren af et værtshus i Odense er en af de første, der står til en bøde for at have overtrådt de nye regler, som skal hindre spredning af coronavirus. Manden af værtshuset er sigtet og vil nu modtage et bødeforelæg på 5000 kroner, oplyser vagtchefen ved Fyns Politi. - Vi mener, at der er tale om en helt bevidst handling, forklarer vagtchef Ehm Christensen. Politiet rykkede ved 20.30-tiden ud til det nordlige Odense på baggrund af et tip. I værtshusets baglokale var der tændt stearinlys, og der blev ifølge politiet serveret for flere gæster. Dette er imidlertid i strid med en ny bekendtgørelse, som trådte i kraft onsdag. Reglerne i bekendtgørelsen indeholder en række forbud, og overtrædelse kan medføre bøde. Hvis reglen om lukning af værtshuse, restauranter og butikker brydes, skal der gives en bødestraf på 5.000 kroner, fremgår det af en meddelelse fra landets øverste anklager, Rigsadvokaten. De skrappe forbud er indført for at hindre Covid-19 i at udvikle sig for hurtigt. Blandt andet er forsamlinger på flere end ti personer nu også forbudt. En overtrædelse kan give en bøde på 1.500 kroner, og rigspolitichef Thorkild Fogde kom i dag med en formaning om, at det nu ville være slut med rådgivning og henstilling fra politiets side. - Nu er indkørings- og tilvænningsperioden overstået. Nu vil loven blive håndhævet, advarede Thorkild Fogde. - Det betyder ikke, at politiet ikke vil være i dialog med folk. Men det betyder, at vi vil give bøder for at få loven overholdt. Over de seneste par dage har flere borgere benyttet det gode vejr til at mødes udendørs, og det bekymrer rigspolitichefen. - Vi er nødt til at holde afstand derude. Samfundet investerer ikke milliarder af kroner i at dæmpe smittet for at se forsamlingsforbuddet blive overtrådt, sagde Thorkild Fogde. Flere vagtchefter oplyser, at betjente generelt er mødt med forståelse hos borgerne, og på Twitter roser Østjyllands Politi borgerne efter flere tilsyn. /ritzau/", "annotations": [], "meta": {}, "annotation_approver": null}
{"id": 759, "text": "Lukket inde i dage eller ugevis. Uden mulighed for et smut i biografen, på restaurant eller til fest med vennerne. Dystre tanker om helbred, arbejdsliv eller blot det næste indkøb i supermarkedet. En ærgrelse over at opgive noget, du længe har set frem til. Lyder det som beskrivelsen af din pandemi-ramte hverdag? Det er det også. Men samtidig er det situationer, som danske fagfolk har bunkevis af erfaringer med at klare. Ubådsofficeren har forstand på, hvordan man i ugevis bor og arbejder i de samme, snævre omgivelser. Erhvervspsykologen ved, hvordan man skruer ned for bekymringer, og Team Danmarks mentale rådgiver fortæller, hvordan du kommer videre. Få deres bedste redskaber fra værktøjskassen herunder. - Når lugen blev lukket, så vi ikke solen i ugevis. Ingen vidste rigtigt, hvor længe det skulle vare. Samtidig levede vi med et pres om, at hvis vi ikke tog det seriøst, kunne det få konsekvenser. - Vi boede tæt. Man arbejdede, spiste og holdt fri sammen. Man kunne ikke rejse væk eller tage en øl ude i byen. Alt foregik inde i båden på ned til 100 meters dybde. - I den situation er faste rutiner meget vigtige. Det handler om at skabe nogle ritualer, der bryder døgnet op i overskuelige perioder. - Et morgenritual for hele familien at starte dagen på for eksempel. Vi havde 'morgenskafningen', det betyder morgenmad. Måltiderne betød rigtig meget på ubådene. Det var noget, man kunne glæde sig til og samles om. På den måde flød tiden ikke sammen til en grå masse. Det var højdepunkter i løbet af dagen. - Så man skal sørge for at lave nogle gode måltider sammen og glæde sig til det. - Opfind nogle traditioner, der går sport i. På ubådene satte man en bestemt film på, når der blev skrællet kartofler. Så blev den sure pligt til en sjov tradition. Det lyder banalt, men det var noget at samles om, som spredte humør. - Vi havde en fast ludo-turnering. 'Kamp-ludo', hed det. Men det særlige var, at man spillede i hold, to og to. Turneringen blev ved i ugevis, så længe vi var under vandet. Det vindende hold fik en præmie, når vi kom i land. Alle gik op i det med liv og sjæl. - Gør det samme ude i familierne. Lav en skør turnering. Spil en hurtig runde efter frokosten. Børnene mod far og mor. Dem, der vinder, får en præmie, når alt det her er forbi. - Åben vinduerne og luft ud. Få noget frisk luft ind til besætningen. Men sørg også for at få renset luften mellem jer. Så alle kan få afløb for det, der stresser og presser dem. - På land havde vi det, vi kaldte 'Blåt Øje'. Det var sociale arrangementer, hvor ordet var frit. Nogle blev kærlige, andre råbte. Men alle fik afløb for det, de brændte inde med. Så var man klar til at kravle ned i båden igen for i ugevis at dele den samme lille 'potte' med 24 andre. - Du mistrives, hvis du har nøjagtigt lige mange positive og negative følelser. De negative varer nemlig længere og er mere intense. Så enkelt er regnestykket faktisk. Sørg for at opleve flere positive end negative følelser. - Går man og bekymrer sig over helbred, familie eller økonomi i denne tid, kræver det faktisk ekstra arbejde at holde de positive følelser i overtal. Den bedste vekselkurs er tre positive for hver negativ. Så det kræver en indsats. - Men det er heldigvis enkelt. Først og fremmest kan man forsøge at begrænse sine negative tanker. Man skal ikke forsøge at slukke helt for dem, men blot begrænse dem. Aftal med dig selv, at du holder fri for bekymringerne i løbet af dagen. Afsæt i stedet en time om aftenen til at bekymre dig. Opstår der tanker i løbet af dagen, så skriv dem ned og tag dem frem i 'bekymringstimen'. - Man kan også lave de positive følelser selv. De forsvinder dog hurtigt igen, så det er en produktion, du skal holde i gang. Det svarer til, at du skal træne ofte, hvis du vil i god form. Ikke bare en gang om måneden. - Der findes over 50 dokumenterede øvelser til at skabe positive følelser. Her er et lille udpluk af dem: - Tænk på tre gode ting, der dog trods alt er sket i dag, og hvad du selv gjorde for at opleve dem. Det kan f.eks være, at du har mere tid sammen med familien nu. - Skab nydelse - på engelsk 'savouring' - ligesom til vinsmagning, hvor du bruger alle dine sanser for at få hele oplevelsen med. Betragt det som en vinsmagning, når du smager, dufter, mærker eller ser. Eller som på ferie, hvor du tager et feriebillede eller køber en souvenir, som senere minder dig om og genvækker den gode oplevelse. - Vær flink til at hjælpe andre. Det er en af de bedst dokumenterede metoder til selv at få det bedre. Du skal bare sikre dig, at din hjælp ikke bliver afvist, for så risikerer du at få det værre. Så find nogle 'nemme ofre' at hjælpe. Eller skriv et takkebrev til en person, som har hjulpet dig, men som du aldrig har fået sagt ordentligt tak til. Kontakt personen og læs brevet højt som en overraskelse. Det giver en enorm effekt hos begge parter, som kan måles i en hel måned. - Smil mere. Spis eller drik noget lækkert. Gå en tur i den friske luft. Sov noget mere, hvis du kan. Dyrk motion. - Først og fremmest skal man acceptere, at der ikke er noget at gøre. Uanset om man råber eller skriger, kan man ikke ændre på, at vi alle skal blive hjemme de næste uger. Nøjagtigt samme situation, som når atleter bliver skadede. Første skridt er at acceptere tingenes tilstand. - Derefter kan man se på, hvad man kan foretage sig indenfor rammerne. Hvis en løber ikke kan løbe, så kan løberen måske lave rygøvelserne, som ikke bliver gjort til daglig. Det samme gælder her. Danskerne skal fokusere på, hvad de gøre. - Læs den bog, du fik i julegave. Ryd op på loftet. Sortér billederne. Arbejder man hjemme, så har man måske chancen for at sætte en ny slags skibe i søen. - Sport på eliteniveau er fuld af ting, man ikke er herre over. Dygtige atleter er gode til at rette fokus mod det, man kan påvirke. - Prøv at skrive alle de tanker om ting ned, som du ikke kan kontrollere. Nogle af dem er ude af dine hænder. Dem kan du ikke påvirke. Slut fred med dem. - Måske viser det sig, at du godt kan påvirke andre af dem. Lad mig blive i sportsverdenen: - Mange atleter er nervøse for, om OL bliver afholdt, for hvad betyder det for deres karriere og sponsorer. De kan ikke påvirke, om OL bliver til noget. Men de kan indlede dialogen med sponsorerne allerede nu. Om hvad det betyder, hvis OL bliver udskudt. Så er der måske en bekymring mindre. Uanset hvad hjælper øvelsen accept-delen på vej. - På et tidspunkt beder jeg skadede sportsfolk tænke på det værste, de kan forestille sig. Det er typisk, at de aldrig bliver lige så gode som før eller må stoppe karrieren. Selv om man tænker på det, går det ikke i opfyldelse. Det gør bare, at vi er bedre forberedt, når vi har forholdt os til det. - Det samme her. Hvad nu, hvis Danmark skal være lukket ned i tre uger mere. Hvad gør man så? Hvilke ting kan man selv gøre ude i familierne? - Man må ikke stædigt holde fast i et håb, fordi man ikke tør tænke på alternativerne. Hvis det værste sker, og man ikke er forberedt, så er det ikke et gunstigt psykisk sted at være.", "annotations": [], "meta": {}, "annotation_approver": null}
{"id": 760, "text": "Region Syddanmark og Region Midtjylland har indført et midlertidigt stop for test af sundhedspersonale i regionen, kommuner og almen praksis. I to pressemeddelelser skriver de to regioner, at de bliver nødt til midlertidigt at stoppe for test af sundhedspersonalet på grund af mangel på reagenser til test. Region Syddanmark skriver blandt andet i sin : - På grund af mangel på reagenser til test for Covid-19 er der fra fredag 20. marts 2020, indført et midlertidigt stop for at teste personale for sygdommen. Stoppet omfatter sundhedspersonale og andet kritisk personale i Region Syddanmark, kommuner og almen praksis i regionen. Det er indført for at sikre tilstrækkeligt testkapacitet til at kunne undersøge patienter indlagt til undersøgelse for Covid-19. Region Syddanmark og Region Midtjylland skriver i deres pressemeddelelser, at der i perioden fortsat vil kunne foretages test på syge borgere, der bor på plejehjem – efter aftale med egen læge. Endvidere står der, at reagenser er en mangelvare i hele landet, fordi leverancen fra Roche Diagnostics A/S, som ellers var stillet i udsigt, ikke kommer. Lars Berendt, der er PR- og kommunikationschef for Roche Diagnostics i Danmark siger til DR: - Vi forstår frustrationen ude på de enkelte laboratorier og hospitaler, og vi deler den. Efterspørgslen på de pågældende materialer er steget med 1.000 procent på globalt plan over de seneste uger. - Og netop den usikre situation gør, at vi ikke har stillet vores kunder præcise antal i udsigt. Vi er i daglig kontakt med Lægemiddelstyrelsen for at sikre, at distributionen er i overensstemmelse med myndighedernes strategier på nationalt plan. Det midlertidige stop for Covid-19 test af personale, betyder, at alle ansatte skal følge samme retningslinjer fra Sundhedsstyrelsen. Det vil sige, at ansatte, der har symptomer på eller mistanke om COVID-19, skal blive hjemme, og ansatte kan efter 48 timers symptomfrihed møde på arbejde igen. Formanden for Danske Regioner, Stephanie Lose fra Venstre, siger til DR om det midlertidige stop: - Det er en konsekvens af, at vi har mangel på reagenser, som vi bruger til at lave test med. Så er vi nødt til at proritere dem, der er alvorligt syge, og som har brug for at blive testet i forhold til en indlæggelsessituation, siger hun. Reagenser er et kemisk stof, der bruges til påvisning af et andet stof ved at kunne reagere med dette for eksempel med en farveændring eller bundfald. Sundhedsstyrelsen meldte onsdag nye retningslinjer for netop test af sundhedspersonale ud. De retningslinjer betyder, at kritisk personale i sundheds- og ældresektoren kunne blive henvist til test, hvis det er hensigtsmæssigt, at medarbejderen kan meldes rask hurtigt. Det ville ifølge Sundhedsstyrelsens retningslinjer også betyde, at medarbejdere ville kunne møde på arbejde med symptomer på de øvre luftveje, hvis de blev testet negativ for coronavirus. Siden har på både plejehjem og sygehuse råbt om, at de trods retningslinjerne bliver afvist. Stephanie Lose finder det helt forståeligt, hvis man som medarbejder er bekymret og ønsker at blive testet. - I forvejen er det sådan, at hvis man er medarbejder i sundhedsvæsenet og er rask, så vil vi ikke teste. Man skal have symptomer. - Hvis man har tilpas mange symptomer og er syg, så skal man være hjemme i sin seng og ikke gå på arbejde, siger hun og tilføjer: - Dem, der kunne komme i betragtning til at blive testet, er dem med lette symptomer, og hvor man varetager en kritisk funktion, og hvor det lægefagligt giver mening at teste dem, forklarer Stephanie Lose. Stefanie Lose (V) kan ikke sige noget om, hvornår det midlertidige stop af test af personalet ophører. - Jeg kan ikke sige, hvor længe det midlertidige stop varer. Men vi arbejder på højtryk for at skaffe nye leverancer, siger hun.", "annotations": [], "meta": {}, "annotation_approver": null}
{"id": 762, "text": "13 coronasmittede personer er døde. Det oplyser Det er en stigning fra ni dødsfald i går. Det er ikke ensbetydende med, at virusset er dødsårsagen. I flere af tilfældene har patienter også haft andre alvorlige sygdomme. Derudover er i alt 206 personer indlagt, 42 personer indlagt på intensiv afdeling, hvoraf 33 personer er i respirator. Samtidig er 1.326 personer bekræftet smittet, hvilket er en stigning på 71 personer sammenlignet med i går. Der er dog formentlig et stort mørketal, da tallet ikke er et udtryk for det samlede antal smittede, eftersom at ikke alle med symptomer på virusset bliver testet. Fokus er på personer med tydelige symptomer. Derfor forventes det samlede antal smittede at være langt højere.", "annotations": [], "meta": {}, "annotation_approver": null}
{"id": 764, "text": "Fredag aften vil dit Instagram og Facebook se lidt anderledes ud, end det plejer. Politiet har nemlig bedt flere af landets influencere, musikere og andre kendisser om at lave stories til de sociale medier. Opslagene skal minde følgere om, at de skal huske at holde afstand, når de bevæger sig ud. Politiet har siden torsdag eftermiddag kontaktet flere kendisser for at få dem til at sprede budskabet, og ifølge Anders Frandsen, der er kommunikationsdirektør i Rigspolitiet, har politiet kun fået positive tilbagemeldinger. - Desværre kan vi også se, at der på sociale medier fortsat er for mange, som deler billeder, hvor mennesker sidder for tæt på andre og i større grupper. Derfor er vi glade for, at så mange via de sociale medier har valgt at vise omverdenen, at de følger myndighedernes anvisninger om at tage hensyn, holde afstand og være hjemme i videst mulig omfang, siger han. Selvom de fleste overholder retningslinjerne og holder afstand til hinanden, når de bevæger sig ud, så er forhåbningen, at kendisserne kan hjælpe med at få budskabet ud til en gruppe, som myndighederne har sværere ved at påvirke. - Det kan i sidste ende være med til at bryde en masse smittekæder, siger Anders Frandsen. Han tilføjer, at politiet helst vil undgå at skulle uddele bøder, men at det bliver konsekvensen, hvis man ikke følger reglerne. Ifølge Anders Frandsen ville politiet ikke under normale omstændigheder samarbejde med kendisser som musikere, meningsdannere og influencere. - Men situationen lige nu er alt andet end normal. Derfor sætter vi pris på, at så mange har valgt at støtte op om initiativet, og det skal de have enorm stor tak for, siger han. Myndighederne anbefaler, at man holder en til to meters afstand, når man bevæger sig ud.", "annotations": [], "meta": {}, "annotation_approver": null}
{"id": 765, "text": "Hos Føtex i Holme ved Aarhus er der sat en tyk, gennemsigtig rude op foran kasseassistenterne, så kunderne ikke sender virus om på den anden side af kassen, hvis de kommer til at hoste, når der skal betales. Et initiativ, der er blevet mødt med glæde af Heidi Stahl Pedersen, der sidder ved kasse ni. - Det er en helt vild god idé. Det gør mig meget mere tryg på arbejdet. Lige pludselig er det kun mine håndflader, der har mulighed for at få virus på sig, når jeg rører ved varerne. Og vi spritter af hele tiden og vasker hænder to gange i timen, siger hun med optimisme i stemmen. Plexiglasset kommer i disse dage op foran kasserne hos både Rema 1000, Coop, Dagrofa og Salling Groups butikker rundt omkring i landet. Ved kasse ni blev det sat op i går. Hos Rema 1000 forklarer de, at beslutning er taget med baggrund i flere faktorer. - Det er for at skabe tryghed og sikkerhed for både kunder og personale i supermarkedet, siger Jonas Schrøder, der er kommunikationschef hos Rema 1000. Det er i øjeblikket ikke et krav fra myndighedernes side, at der sættes plexiglas op i dagligvarebutikkerne. Alligevel har Salling Group også valgt, at medarbejderne i mere end 650 butikker rundt omkring i Danmark skal sættes bag plexiglas. Det fortæller Per Bank, der er administrerende direktør i Salling Group, som blandt andet ejer Netto, Føtex og Bilka. - Sikkerheden kommer i første række. Sådan har hele branchen det. Derfor lærer vi af hinanden og tager de gode idéer til os, siger han med henvisning til, at Lidl var den første dagligkæde i Danmark, der begyndte at opsætte plexiglas i butikkerne. Også en række af landets apoteker har ladet sig inspirere og er begyndt at sætte plexiglas op foran deres kasser, så medarbejderne ikke bliver syge. Det oplever Claus Hammer, der er direktør i Forex Design, som leverer butiksinventar til apoteker. Han har allerede sat 200 plexiglasruder op. - Der kommer stadig ordre ind. Så et bud kan da sagtens være, at jeg ender med at montere mellem 300 og 350 plexiglasruder, siger han og fortsætter: - Personalet er enormt afgørende for, at apotekerne kan drives. Og de udfylder en enorm vigtig rolle i samfundet. Derfor tror jeg, at apoteker føler, at de er nødt til at gøre noget for at passe på deres medarbejdere. Det samme føler Salling Group. Derfor har de besluttet, at der på landsplan skal sættes 2.500 plexiglasruder op de kommende dage. Et af de første steder var hos Føtex i Holme i går. Og siden da er der udelukkende kommet positive tilkendegivelser, fortæller Heidi Stahl Pedersen. - Kunderne har været imponerede over vores indsats bag kassen, og jeg kan mærke, at det gør dem trygge, når de ved, at vi tænker på dem, siger hun, inden hun kører de næste varer gennem kasse ni; Lego, kiks og mælk.", "annotations": [], "meta": {}, "annotation_approver": null}
{"id": 766, "text": "Tanker du brændstof til bilen lige nu, er det blevet væsentligt billigere at fylde tanken op. Siden nytår er både benzin- og dieselpriser faldet med omkring en krone. Årsagen er blandt andet coronavirus. Det forklarer Per Hansen, som er investeringsøkonom hos den online børsmægler Nordnet. - Kina er verdens største køber af brændstof og dermed nøglen til prisen på brændstof på verdensmarkedet, fortæller han. Mens Kina forsøger at inddæmme coronavirus, lukker mange fabrkker ned, kinserne rejser mindre, de flyver mindre og de kører mindre i bil, end de ellers ville gøre. Det giver mindre efterspørgsel på olieprodukter. - Det betyder også – og det er nok det væsentligste – at forventningerne til, hvordan olieefterspørgslen vil udvikle sig de kommende en til to måneder, går ned, forklarer Per Hansen. Det betyder, at der kort sagt bliver produceret mere olie, end der bliver efterspurgt. Den store olieproduktion på verdensplan er på 100 millioner tønder dagligt. Egentlig rokker coronavirus og Kinas efterspørgsel ikke meget mere end en til to millioner tønder ved det tal. - Alligevel har det en meget, meget stor kortsigtet effekt på råolieprisen. Derfor har det også en større effekt på benzin- eller dieselprisen, fortæller Per Hansen. Dertil kommer, at al verdens olie forhandles i dollars - de såkaldte petro-dollars. Her er kursen også blevet lavere, og det skubber altså også til slutprisen på den diesel og benzin, vi tanker på vores biler. En såkaldt cocktaileffekt af forskellige faktorer afgør, hvornår og hvor meget prisen stiger igen. Dels handler det om, om det lykkes for kineserne at få inddæmmet coronavirusset. Og dels om det lykkes på globalt plan. - Så vi ikke kommer til at se en global spredning, som går ud over vækstraterne, forklarer investeringsøkonom Per Hansen. Paradoksalt nok spiller det også ind, hvornår og hvordan kineserne begynder at opkøbe olie igen. Hvis kineserne snart får gang i fabrikkerne og igen starter biler og fly som normalt, så kan man forestille sig, at de vil benytte de lave priser til at få tanket godt op af den her vigtige råvare, forklarer Per Hansen. - Så der er flere faktorer, der er i spil. Men i hovedsagen starter effekten i Kina - og den slutter i Kina.", "annotations": [], "meta": {}, "annotation_approver": null}
{"id": 767, "text": "- Ingen har bedt om det her, og der skal være nogle, der holder samfundet kørende. Hvis man kan hjælpe dem, synes jeg, at man skal gøre det. Sådan lyder det fra Line Jensen, der er studerende og bor i Aarhus. Onsdag aften sprang hun til med en hjælpende hånd i en af de pludseligt fyldte dagligvarebutikker. Line Jensen og hendes roomie gik i Rema1000 for at købe sodavand og endte med at stå i kø helt ned i den anden ende af butikken. - Der var virkeligt mange mennesker, og der sad kun to drenge, så da vi kom op til kassen, fløj det bare ud af mig: - Det kan være, at jeg skal tage en kasse? Jeg har selv arbejdet i Rema engang, fortæller Line Jensen. De to drenge bag kasserne kiggede på hinanden og sagde hurtigt ja tak, mens folk blev ved med at myldre ind for at købe varer. - Jeg ville egentlig ikke hjælpe folk med at hamstre, det var udelukkende for at hjælpe de to stakkels drenge, der sad og var pressede i en lidt overraskende situation, siger hun. Line Jensen nåede ikke at tænke over det, før hun tilbød sin hjælp, men hun fortrød ikke. - Jeg synes, det er vigtigt, at vi hjælper hinanden, siger hun. Line Jensen er ikke den eneste, der har stillet sig til rådighed for sine medmennesker oven på statsministerens melding om, at store dele af det offentlige Danmark lukker ned på grund af den smitsomme coronavirus. Overalt i landet tilbyder hjælpsomme danskere en hånd til dem, der enten selv er i karantæne eller har et job, de bliver nødt til at passe. På Facebook er der opstået adskillige grupper, som forsøger at organisere hjælpen. Blandt andet en gruppe med navnet , som i skrivende stund har 2.434 medlemmer. I et opslag står der blandt andet: \"Denne her gruppe er et vidunderligt bevis på, at der er masser af omsorg at hente. Godt over 1.000 medlemmer på 10 timer fra hele landet. STÆRKT!\". I landsbyen Tapdrup øst for Viborg hørte Irene Brogaard Schiewe også den kontante udmelding fra statsministeren onsdag aften. Inden længe havde hun lavet et opslag på sin Facebook-profil. - Jeg skrev bare, at hvis der var nogle, der havde brug for hjælp i forbindelse med det her, så vil jeg gerne hjælpe, siger Irene Brogaard Schiewe. Hvad enten det er hjælp til indkøb eller børnepasning, er hun klar til at bruge sin fritid på at give en hånd. - Hvis man har noget at kunne give af, så skal vi gøre det. For der står nogle lige om lidt, der har brug for hjælpen. Det er rart, at man kan gøre en forskel, siger hun. I Sønderjylland fik Sara Wiencke samme idé. Hun skrev i Facebook-gruppen 'Aabenraa-pigerne', at hun nu tilbyder sin hjælp, hvis familier skulle få brug for at få passet deres børn. Hun havde ikke tænkt, at ret mange ville skrive, men hun blev overrasket. Alene i dag er der kommet over 100 kommentarer på Sara Wienckes opslag. - Jeg blev helt glad for, at jeg havde lagt det ind i en gruppe, så folk ikke kunne dele det, siger hun. - De havde stor respekt for det, og de var glade for, at de havde én at komme til. De ville meget gerne kunne skrive til mig i løbet af weekenden, når de selv havde snakket med deres chefer og evalueret situationen, siger Sara Wiencke.", "annotations": [], "meta": {}, "annotation_approver": null}
{"id": 768, "text": "Lige nu arbejder hver anden af Lene Brydes kontoransatte hjemmefra. Og det fungerer. For bare en uge siden var det stort set utænkeligt. Men torsdag, da Danmark begyndte at lukke ned, fik 70 medarbejdere i staldinventar-virksomheden ACO Funki fra Herning hasteinstalleret et møde- og fildelingsprogram på deres computere. De blev sendt på lynkursus i at bruge det. Og nu kører det. - Når man er i en krisesituation, finder man nogle løsninger, forklarer Lene Bryde, der er administrerende direktør i virksomheden. - Og jeg tror på, at vi kommer til at arbejde rigtig meget med det her i fremtiden. Risikoen for coronasmitte har på ganske få timer og dage tvunget virksomheder og organisationer landet over til at lægge det daglige arbejde om. Mange arbejder hjemmefra, og møder og vidensudveksling sker over chat og videokonferencer. - Det her har åbnet øjnene hos mange for, at der er andre måder at organisere arbejdet på, end det vi har været vant til, forklarer arbejdsmarkedsforsker og professor Bent Greve fra Roskilde Universitet. I forvejen er tendensen, at flere gør det, men der er ingen tvivl om, at coronakrisen forstærker den udvikling, vurderer han. I Lene Brydes virksomhed har de for alvor været nødt til at tænke kreativt. Normalt rejser montørere og supervisorer til blandt andet Kina for at installere ACO Funkis staldsystemer og få det til at køre. Med coronakrisen var det pludselig umuligt. I stedet måtte de danske medarbejdere koordinere med montørere i Kina via videokonference og et chat- og fildelingsprogram, så et fodringssystem til grise kunne komme i gang. - Det er lykkedes at holde den kontakt og få tingene gjort. Det er ikke nemt, men det er lykkedes for os, fortæller Lene Bryde. I fremtiden ser hun muligheder i den måde at arbejde på. For med teknologien kan de både spare rejsetid og være mere klimavenlige. Showroomet i Herning er for første gang blevet vist frem via computer til en russisk kunde, og møder med datterselskaber i Spanien, Polen og Kina kan klares over video. - Det er en ny verden og en ny måde at gøre det på. Når man er nødt til det, finder man en smartere løsning, siger hun. Det er oplagt at benytte teknologien i højere grad, når det handler om arbejdsopgaver som administration og vidensdeling, påpeger arbejdsmarkedsforsker Bent Greve. Dog i mindre grad når det handler om produktion, sundhedsområdet og pleje og omsorg. Men vi har stadig brug for at mødes ansigt til ansigt - menneske til menneske - i et vist omfang, vurderer han. - Folk vil gerne have sociale kontakter og relationer, og de bliver begrænset, hvis man kun sidder sit eget lille sted, siger Bent Greve. Ulempen er, at måden vi snakker med hinanden på, bliver mindre præcis og mindre god, fordi vi ikke kan se hinandens reaktioner. Og man går glip af de mange små interaktioner i løbet af en arbejdsdag. - Når man mødes på samme gang eller på samme kontor, får man klaret en masse småting uden at formalisere det via et møde, siger han. Coronakrisen er en tyk kæp i hjulet på erhvervslivet, og den sender også bølger af uvished ind over Lene Brydes virksomhed. Men én god ting er trods alt kommet ud af det: Visheden om, at teknologien kan være en større hjælp i hverdagen, end de gik og troede. - Verden bliver mindre, og vi har nemmere ved at kommunikere med hinanden. Det vil hjælpe os rigtig meget i fremtiden, siger hun.", "annotations": [], "meta": {}, "annotation_approver": null}
{"id": 769, "text": "Selvom weekenden står for døren, kommer de 300 værnepligtige på Beredskabsstyrelsens kaserner ikke hjem foreløbigt. De har fået inddraget deres orlov og er lukket inde på fem centre i Danmark. Det er afgørende, at de ikke kommer ud i samfundet og bliver smittet med coronavirus, forklarer chef for Beredskabsstyrelsen Nordjylland i Thisted Lennart Qvist Sørensen. - Hvis én af dem bliver smittet og kommer retur på vores center og smitter resten, så lægger det hele vores beredskab ned, siger han. De skal være klar til at rykke ud og hjælpe brandvæsnet, politiet, udlændingestyrelsen, fødevarestyrelsen eller sundhedsberedskabet, hvis der bliver brug for det. Sådan er det også ved oversvømmelse, storm og naturbrande, hvor nogle af de værnepligtige er nødt til at blive i fritiden. Men det ér usædvanligt, at det er dem alle sammen på én gang, forklarer chef for beredskabsstyrelsen i Sydjylland Allan Kirk Jensen. - Jeg er sikker på, at lejrkulleren nok skal melde sig på et tidspunkt, siger han. De værnepligtiges uddannelse og øvelserne på centrene fortsætter, mens de værnepligtige er på kasernerne. - Så det er ikke sådan, at de bare sidder og triller tommelfingre. Vi skal nok holde dem beskæftiget med noget formålstjenligt, siger Allan Kirk Jensen. Foreløbigt er det kun den forestående weekend, der er inddraget, men det er uvist, hvornår de værnepligtige kan tage hjem på orlov igen. - Vi passer på Danmark. Det gør vi til hverdag, og det gør vi også ved ekstraordinære hændelser, siger Allan Kirk Jensen.", "annotations": [], "meta": {}, "annotation_approver": null}
{"id": 770, "text": "Tilspidsede situationer øger risikoen for vold i hjemmet. Og corona-krisen er en tilspidset situation. Sådan lyder det fra flere organisationer, efter at statsministeren i sidste uge annoncerede, at blandt andet daginstitutioner og uddannelsesinstitutioner skulle lukke. Kort efter blev henvendelser omkring kvindekrisecentre fordoblet fra den ene dag til den anden. Det siger Sine Gregersen, der er sekretariatschef hos Lev Uden Vold, der driver den nationale hotline til personer, der er udsat for eller udøver vold i en nær relation. Fra 1. januar til 11. marts var der i gennemsnit 2,7 henvendelser vedrørende en plads på et krisecenter om dagen. Og siden Mette Frederiksen om aftenen den 11. marts annoncerede den første række tiltag, er det gennemsnitlige antal henvendelser steget til 5,1 i døgnet. Tallet dækker over både mandlige og kvindelige henvendelser, men der har kun været én henvendelse fra en mand siden 11. marts. - Når man har brug for en krisecenterplads, så er det, fordi man er truet. Det kan i værste tilfælde være drab. Derfor er det utrolig vigtigt at få hjulpet de kvinder til at søge tilflugt på et krisecenter - eller anden beskyttelse, hvis de er i fare, siger Sine Gregersen. Men der er nærmest ikke nogen pladser at finde til de kvinder, der søger hjælp væk fra hjemmet. Lev Uden Vold oplyser, at 94 procent af kvindekrisecenterpladserne på landsplan er fyldt op, og mange af de tilbageværende ledige pladser er specialiserede pladser reserveret til for eksempel kvinder i misbrug. I Region Hovedstaden var der i går én ledig plads. - Og den vil jeg tro er væk i dag, siger sekretariatschefen. Det er vigtigt at kunne få kvinder, der føler sig truet, ud af hjemmet. For ifølge både Lev Uden Vold og kvinde- og krisecentret Danner, er der en sammenhæng mellem tid i hjemmet og vold. - Er der i forvejen en risiko for vold i hjemmet, kan rutinebrud og mere tid i hjemmet presse situationen endnu mere. Og særligt svært bliver det under stress - og situationen nu med corona-krisen er stresset, siger Sine Gregersen. Regeringen og finanslovspartierne, Enhedslisten, SF, Radikale Venstre og Alternativet, er dog allerede klar med hjælp i den nærmeste fremtid. Det siger social- og indenrigsminister Astrid Krag (S). - Vi tager det meget alvorligt. Og derfor har vi med finanslovspartierne besluttet at fremrykke nogle midler fra finansloven afsat til at etablere flere faste pladser på krisecentrene til at oprette akutte pladser her og nu, siger hun. I finansloven er der afsat 55 millioner kroner til området i år, og det er altså en del af disse, der skal bruges på akutte pladser i stedet. Regeringen har allerede været i kontakt med blandt andre Lev Uden Vold og LOKK, Landsorganisationen af Kvindekrisecentre, og er ifølge ministeren i fuld gang med at afklare den præcise model for de akutte pladser. - De bliver i regi af de eksisterende kvindekrisecentre. Vi kan ikke nå at bygge nye centre op på kort tid. Forhåbentlig har vi en afklaring inden for få dage. Indtil da opfordrer social- og indenrigsministeren kommunerne til at anvise nødboliger. Og så tilbyder hun pressede familier med øget konfliktniveau mulighed for nødpasning. - Det er vigtigt, at pressede og sårbare familier er opmærksomme på, at de kan sende børnene af sted i nødpasningsordningen. Hvis vi taler om udsatte børn, gælder det også, selvom børnene er over ni år.", "annotations": [], "meta": {}, "annotation_approver": null}
{"id": 771, "text": "186 er indlagt i forbindelse med coronavirus i Danmark, hvoraf 37 af dem ligger på en intensiv afdeling. 32 ud af de 37 på intensiv ligger i respirator - i går var det 27 ud af 30. Tidligere i dag kom det frem, at der er ni i statisikken over coronarelaterede dødsfald. I alt 1.226 personer er testet positive for coronavirus i Danmark. Der er dog formentlig et stort mørketal, da tallet ikke er et udtryk for det samlede antal smittede, da ikke alle med symptomer på virusset bliver testet. Fokus er på personer med tydelige symptomer. Derfor forventes det samlede antal smittede at være langt højere. Hvis man holder opdateringen op med tal fra i går, kan man også se, at myndighederne har foretaget i alt 1.555 test. Det er det højeste antal på et døgn, siden man begyndte at foretage test den 27. januar. Samlet er der blevet foretaget 10.402 test siden den 27. januar. Da det første coronarelaterede dødsfald i Danmark blev meldt ud i weekenden, sagde DR's sundhedskorrespondent, Peter Qvortrup Geisling, at udviklingen ikke er overraskende. - Statistisk er der så mange danskere, der er smittet med coronavirus, at det er forventeligt, at vi nu ser de første dødsfald. Sundhedsmyndighederne har vurderet, at mellem 1.600 og 5.600 danskere vil dø i forbindelse med coronasmitte, lød det. Opfordringen fra myndighederne lyder, at hvis man kun har symptomer som let feber eller forkølelse, skal man blive hjemme, til man er rask.", "annotations": [], "meta": {}, "annotation_approver": null}
{"id": 772, "text": "Udvekslingsorganisationen AFS Interkultur kæmper i øjeblikket på at få de mange studerende, som er på udveksling ude i verden, hjem, siger generalsekretær Ulrik Wehner. - Enten er der steder, som vi ikke kan få dem hjem fra, eller også tilfælde, hvor de unge skal mellemlande flere gange for at komme hjem. Organisationen har haft omkring 170 studerende under 18 år ude, oplyser Ulrik Wehner. 70 er hjemme igen, mens der arbejdes på at få de resterende 100 hjem. - Vi sender dem kun hjem, hvis vi kan gøre det forsvarligt. Vi vil hellere have, at de bliver hos deres værtsfamilier, hvor de er trygge, indtil vi kan få dem helt hjem, forklarer Ulrik Wehner. Organisationen er i tæt dialog med Udenrigsministeriet, oplyser han. I dag fik AFS Interkultur to unge hjem fra Den Dominikanske Republik med hjælp fra ministeriet og rejseselskabet TUI, men der er andre steder rundt om i verden, som er svære at få de unge ud fra. - Vi har måske en 30 stykker i Sydamerika. Det svære ved for eksempel Argentina er, at man har indført udgangsforbud. Vi har de studerende fordelt i hele landet, så selv om vi kunne få dem ud af Buenos Aires og hjem, er det svært at få dem dertil. - Vi oplever også, at hoteller får påbud om at lukke, så vi skal ikke sende de unge til en storby som Buenos Aires uden at vide, hvor de kan opholde sig, mens de venter på et fly, siger Ulrik Wehner. De fleste familier har taget godt imod beslutningen, selv om enkelte i begyndelsen ikke mente, det var nødvendigt. - Men som dagene er gået, og vi har fået klarhed fra Udenrigsministeriet, så er det blevet tydeligt for alle, at de skal hjem, siger Ulrik Wehner. AFS i Danmark er ifølge organisationens hjemmeside Danmarks største og ældste organisation for international udveksling. AFS findes i 55 lande med over 200.000 frivillige og omkring 13.000 udvekslinger på verdensplan årligt. /ritzau/", "annotations": [], "meta": {}, "annotation_approver": null}
